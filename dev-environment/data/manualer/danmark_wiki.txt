
Spring til indhold
Vis/skjul venstremenuen
Wikipedia Den frie encyklopædi

    Opret konto

Personlige værktøjer

Fotografer din lokale kultur, hjælp Wikipedia og vind!
Fold sammen
[Luk]

Du kan være med til at gøre Wikipedia bedre – læs her hvordan!
Indhold
Starten
Etymologi

Historie

Politik og regering

Geografi

Økonomi

Infrastruktur

Demografi

Kultur

Referencer

Bibliografi

Eksterne henvisninger

Danmark

    Artikel
    Diskussion

    Læs
    Vis kilde
    Se historik

Semibeskyttet Anonyme og nyligt registrerede brugere kan ikke redigere denne artikel
Portal: Danmark

    Disambig bordered fade.svg 	Denne artikel omhandler landet Danmark. For forholdet mellem Danmark, Færøerne og Grønland, se Kongeriget Danmark og Rigsfællesskabet. 

    Disambig bordered fade.svg For alternative betydninger, se Danmark (flertydig). (Se også artikler, som begynder med Danmark)
    Disambig bordered fade.svg "DK" omdirigeres hertil. For andre betydninger af DK, se DK (flertydig).

Kongeriget Danmark

Danmarks flag
Flag
Danmarks rigsvåben
Rigsvåben
Motto: Intet.
(Dronningens valgsprog: Guds hjælp, Folkets kærlighed, Danmarks styrke)
Nationalmelodi: Der er et yndigt land
1:20
Kongesang: Kong Christian stod ved højen Mast
1:11
Nationaldag: Ingen (se dog Grundlovsdag)
Danmark placering
Danmark placering
 Danmarks placering  (mørkegrøn) – på det europæiske kontinent  (lysegrøn og mørkegrå) – i den Europæiske Union  (lysegrøn)  –  [Forklaring]
 Danmarks placering  (mørkegrøn)

– på det europæiske kontinent  (lysegrøn og mørkegrå)
– i den Europæiske Union  (lysegrøn)  –  [Forklaring]
Hovedstad
og største by	København1
55°43′N 12°34′Ø
Officielle sprog	Dansk2
Anerkendte regionale sprog	Færøsk
Grønlandsk
Tysk3
Etnicitet (2021[1])
	

    86,0 % Dansk oprindelse
    ? % Færinger

Oprindelig status:

    ? % Inuit[2]

Minoritetsstatus:

    ? % Tyskere[3]

Andre:

    10,6 % Indvandrere
    3,4 % Efterkommere

Demonym	Dansk eller dansker/danskere
Regeringsform	Unitær parlamentarisk konstitutionelt monarki
• Monark
	Dronning Margrethe II
• Statsminister
	Mette Frederiksen
• Folketingets formand
	Søren Gade
• Nuværende regering
	Regeringen Mette Frederiksen
Lovgivende forsamling	Folketinget
Etableret 7. eller 8. århundrede
• Kalmarunionen
	17. juni 1397
• Danmark-Norge
	1536
• Helstaten
	14. januar 1814
• Danmarks Riges Grundlov
	5. juni 1849
• Danmark-Island
	1. december 1918 - 17. juni 1944
Optaget i EU	1. januar 1973
Areal
• Danmark
	43.094 km2  (nr. 134³) 
• Vand (%)
	1,6
• Færøerne
	1.393 km² (nr. 180)
• Grønland
	2.166.086 km² (nr. 13)
Geografi
• Kystlinjer
	7.314[5] km
• Grænser
	69 [4] km
• Nabolande
	Tyskland
Topografi
• Største sø
	Arresø, 40,72 km2
• Største ø
	Sjælland, 7.031 km2
Befolkning
• Anslået
	(nr. 116[6])
• Færøerne
	49.884
• Grønland
	55.860
• Folketælling 1. januar 2021
	5.840.045[1]
• Tæthed (Danmark)
	136,36/km2  (nr. 88)
• Befolknings-
tilvækst
	Stigning 0,835 % om året(2015-2016)[7]
BNP (KKP)	Anslået 2020
• Total
	326,2 mia. USD i 2017-priser[8] (nr. 53)
• Pr. indbygger
	55.900 USD i 2017-priser[8] (nr. 20)
BNP (nominelt)	Anslået 2021
• Total
	2.504,2 mia. kroner[9]
• Pr. indbygger
	427.700 kroner
Gini (offentliggjort 2020)	Fald 27,3[10] (lav) (nr. niendelavest i EU)
HDI (2019)	0,940[11] (meget høj) (nr. 10)
Valuta	Dansk krone (DKK)
Tidszone	UTC+1 (CET4)
• Sommertid
	UTC+2 (CEST4)
Kører i	højre side af vejen
Kendings-
bogstaver (bil)	DK
Luftfartøjs-
registreringskode	OY
helikoptere OY-H
Internetdomæne	.dk5,6
Telefonkode	+457
ISO 3166-kode	DK, DNK, 208

    Nuuk er hovedstaden på Grønland; og Thorshavn er hovedstaden på Færøerne.
    I Grønland grønlandsk og dansk; på Færøerne færøsk og dansk.
    Tysk er mindretalssprog i Sønderjylland.
    Kun Danmark, ikke Færøerne og Grønland.
    Internetdomæne for Grønland .gl; og Færøerne .fo.
    Internetdomænet .eu er delt med andre EU-lande.
    Telefonkode for Grønland +299; og Færøerne +298.

Danmark, officielt Kongeriget Danmark, er et land i Skandinavien og en suveræn stat. Det er den sydligste af de skandinaviske nationer, sydvest for Sverige og syd for Norge, og det grænser op til Tyskland mod syd. Grønland og Færøerne indgår også i den danske stat som rigsdele med selvstyre indenfor Danmarks Rige (Danmarks forhold til rigsdelene kaldes Rigsfællesskabet).

Danmark er omgivet af flere have: Vesterhavet (Nordsøen), Skagerrak og Kattegat på henholdsvis vest-, nord- og østsiden af Jylland, og Kattegat og Østersøen henholdsvis nord og syd for de danske øer.

Danmark består af halvøen Jylland og 443 navngivne øer, småøer og holme, med de største øer Sjælland, Nørrejyske Ø og Fyn. Landet er kendetegnet ved flad, dyrkbar jord og sandkyst, lav højde og tempereret klima. Danmark har et samlet areal på 43.094 km², heraf er vandarealet på 700 km²; det samlede areal inklusive Grønland og Færøerne er 2.210.573 km².

De tidligste sikre tegn på menneskelig tilstedeværelse i dagens Danmark er fra den ældre stenalder for ca. 10.000 år siden. Landets tidlige historie er præget af skiften mellem ekspansionsfaser (i vikingetiden ikke mindst under Knud den Store, senere i middelalderen under Valdemarerne og i Kalmarunionen) og indimellem disse opløsningsperioder og borgerkrige. Den seneste danske borgerkrig var Grevens Fejde i 1534–36, der ledte til reformationen i Danmark 1536. De følgende århundreder blev præget af svenskekrigene, der efterhånden førte til Danmarks tab af Skånelandene. Forfatningsmæssigt blev det hidtidige adelsvælde i 1660 afløst af enevælden. Med underskrivelsen grundlovsdag 1849 af den danske grundlov blev en mere repræsentativ styreform indledt, og ved systemskiftet 1901 slog parlamentarismen igennem. Industrialiseringen i Danmark fra 1800-tallets midte forandrede landet gennemgribende og satte gang i en langvarig økonomisk vækst. Tyskernes besættelse af Danmark under 2. verdenskrig førte til en udenrigspolitisk nyorientering, så Danmark i 1949 blev medlem af NATO. I 1973 blev Danmark medlem af EF (nu EU).

1. oktober 2022 var folketallet 5.928.364. Ved den første folketælling i 1735 var der 718.000 danskere. Siden da er befolkningstallet steget stort set uafbrudt, primært fordi den forventede levealder er blevet meget længere. Derudover har der siden 1960'erne i de fleste år været positiv nettoindvandring til Danmark. 1. januar 2021 udgjorde indvandrere og efterkommere som defineret af Danmarks Statistik i alt 817.000 personer, svarende til 14 % af den samlede befolkning.

Dansk er det officielle sprog. Danmark har konstitutionelt monarki, og statsministeren fungerer som regeringschef, mens Folketinget er den lovgivende forsamling. Landet er inddelt i fem regioner og 98 kommuner.

Danmark betragtes med et bruttonationalprodukt på 2.504,2 milliarder kr. i 2021 (427.700 kr. pr. indbygger) som et rigt land. Velstanden skabes hovedsageligt i servicesektoren, hvor omkring 80 % af de beskæftigede arbejder.
Etymologi
Uddybende Uddybende artikel: Danmarks etymologi
Jellingstenen bliver kaldt Danmarks dåbsattest på grund af dens inskription om at Harald Blåtand "gjorde danerne kristne".

Danmark (Denamearc) nævnes i et manuskript der også indeholder den Angelsaksiske Krønike, nærmere betegnet The Abingdon Chronicle II. I manuskriptet, som menes at være nedskrevet i det 11. århundrede,[12] genfortælles Orosius på angelsaksisk, og i det pågældende afsnit berettes om nordmanden Ottar – den angelsaksiske genfortælling blev i ældre tid traditionelt tilskrevet Alfred den Store (849–899).[13] Den latinske sammenstilling In marca vel regno Danorum forekommer hos den østfrankiske krønikeskriver Regino af Prüm[14] som her skildrer Otto I i år 965 indkalder til bispe-møde.[14][15][16][17]

Ordet Danmark er også nævnt på Jellingstenene, som daterer sig til år ca. 950.

Ordet Danmark består af to led. Forstavelsen "Dan-" henviser til danerne eller, ifølge Saxo, til sagnkongen Dan.[18] Der er utallige referencer til daner forskellige steder i Europa hos både antikkens græske og romerske historikere (som Gregor af Tours, Jordanes og Procopius) og hos middelalderens (som Adam af Bremen, Beowulf, Widsith og Ældre Edda)

På norrønt blev folket i flertal kaldt "danir"[19], som kan betyde noget i retning af "fladlandsbeboere". "Daner" er sandsynligvis en afledning af det indoeuropæiske *dhen-, som betyder "flade, fladt bræt".[20]

Ordet Danmark kan altså have betydet "fladlandsbeboernes grænseland" og var muligvis i begyndelsen begrænset til skovene i Slesvig, altså danernes grænseland til tyskerne mod syd.[21]

"Mark" blev på oldhøjtysk og angelsaksisk brugt i betydningen "grænseland", og den politiske tone genfindes også i ordet, og embedet, markgrevskab, ligesom endelsen muligvis også har forbindelse til skovområder som Finnmark eller Telemark.[22]

Mens "Danmark", i almindelig sprogbrug entydigt refererer til konge-riget og nationalstaten Danmark, så dukker identiske eller lignende stednavne også op i den svenske geografi: Danmark (sv), sogn i Uppsala län; Dannemark, en ø i skærgården ved Göteborg,[23] et skovområde i Karlshamn, Blekinge;[24] Dannemarka, Västra Götalands län, vest for Vättern.[25]
Historie
Uddybende Uddybende artikel: Danmarks historie
Se også Se også: Danmarks økonomiske historie, Danske besiddelser og Tidslinje for Danmarks historie.
Forhistorie fra oldtid til vikingetid (10500 f.Kr. – 1047 e.Kr.)
Uddybende Uddybende artikler: Danmarks forhistorie og Vikingetid
Solvognen fra bronzealderen cirka 1350 f. Kr. er et tydeligt tegn på en religiøs og kulturel udvikling.

Den danske forhistorie før stenalderen er mest geologisk historie, fordi der ikke er sikre tegn på mennesker. Man har spekuleret i, at neandertalere for 100.000 år siden eller mere har opholdt sig i det nuværende Danmark, men der er ikke klare tegn herpå.[26] For cirka 15.000 år siden begyndte indlandsisen at vige nordpå i forbindelse med en klimaændring.[27] Herpå fulgte i de næste årtusinder tre forskellige indvandringsbølger til Danmark: For ca. 10.000 år siden (ca. 8.000 f.Kr.) indvandrede nogle jægere og samlere, som ifølge DNA-analyser var små og meget mørkhudede med grå eller blålige øjne. Derefter fulgte for ca. 6.000 år siden (4.000 år f. Kr.) det folk, der bragte agerbrug til landet, og dermed lod bondestenalderen afløse jægerstenalderen. Og ca. 1.000 år senere (omkring 3.000 f.Kr.) kom endelig et hyrdefolk (kendt som Jamna-kulturen) med oprindelse i Østeuropa, der med stor sandsynlighed medbragte det indoeuropæiske sprog, som dansk nedstammer fra.[28][29]

Cirka 1700 f.Kr. begyndte bronzealderen i Danmark, og cirka 500 f.Kr. fulgte jernalderen.[30][31] Sidstnævnte var underinddelt i keltisk jernalder, romersk jernalder og germansk jernalder. Allerede i slutningen af jernalderen, dvs. i 700-tallet, kan der have eksisteret en stærk, dansk centralmagt. Herom vidner det kolossale forsvarsværk Dannevirke og Kanhavekanalen Samsø.[32][33]

Den danske historie indledes i det 8. århundrede, hvor de skriftlige kilder begynder at omtale forholdene her. Den nordiske regions forhistoriske tid, og såvel den efterfølgende vikingetid, omtales også, selv af historikerne, som oldtid. Her begynder de nordfra-kommende (danske, svenske og norske) vikinger at hærge og handle i det meste af Europa.[34] På den måde er vikingetiden en overgangsfase mellem forhistorien og den danske middelalder. Fra denne tid stammer Jellingstenene og Gorm den Gamle, som er den første konge i den traditionelle danske kongerække. I vikingetiden kaldtes Danmark for Tanmaurk.[35] Danske og skandinaviske vikinger spillede i det meste af vikingetiden en stormagtsrolle i Europa, bl.a. på grund af den stærke flåde.[36] Fra slutningen af 800-tallet blev der grundlagt danske bosættelser i England, og i 1013 og igen i 1016 erobrede danske konger hele England.[37] Efter Knud den Store blev vikingeimperiet igen svækket, og England gik tabt. Da Svend Estridsen fik tronen i 1047, var Danmarks tid som vikingemagt forbi.[38]
Middelalder (1047–1536)
Uddybende Uddybende artikler: Danmarks historie (1047-1397) og Danmarks historie (1397-1536)

Efter ca. 1050 begynder en periode, hvor en mere fredelig kontakt med det øvrige Europa fik stadigt stigende betydning, f.eks. med indførelse af kristendommen, kulturpåvirkninger og nye driftsformer for landbrugene. Andre tre forhold fik også større betydning: kongernes forsøg på at øge deres indenlandske magt, deres forsøg på at udvide det udenrigske magtområde, f.eks. under Valdemarerne, og striden med Hanseforbundet.[39][40]

Den indenlandske magtkamp stod først mellem stormændene på den ene side og kongemagten og kirken på den anden. Senere blev det til en strid mellem kirken og kongemagten. Udenrigspolitisk forsøgte man at skabe og fastholde et østersørige, kulminerende i Kalmarunionen af 1397.[41] Samarbejde med Hanseforbundet var en handelsmæssig nødvendighed, men også et konstant politisk problem. Dette byforbund fik stor indflydelse på landets forhold og var i perioder den reelle magt i landet.[42]
Reformationen og tabte krige (1536–1660)
Uddybende Uddybende artikel: Danmarks historie (1536-1660)
Ved freden i Roskilde måtte Danmark-Norge afstå de danske landsdele i Skåneland og de norske len Trondheim og Bohus til Sverige.
     Halland var i 1645 afstået til Sverige for en 30-årig periode.
     Landsdelene Skåneland og Bohus len.
     Landsdele, som gjorde oprør og vendte tilbage til dansk styre i 1660.

I 1534-36 oplevede Danmark sin sidste borgerkrig i form af Grevens Fejde mellem borgere og bønder på den ene side og adelen på den anden.[43] Den førte til reformationen i 1536 med overgang til en luthersk protestantisme og tab af pavens og kirkens indflydelse, der udgjorde et markant skifte i Danmarks historie. Kongerne inddrog kirkegodset og stod på den baggrund stærkt over for adelen,[44] dog blev meget af rigdommen brugt til krigsførelse. Tydeligst er dette eksemplificeret ved renæssancekongen Christian IV, der nok lod opføre smukke bygninger mange steder i landet, men som led alvorlige nederlag ved sin deltagelse i trediveårskrigen i Tyskland.[45] Den fortsatte kamp mod Sverige medførte nederlag på nederlag med stadige tab af territorier, først øerne i Østersøen, men senere også danske kerneprovinser som Skånelandene ved Freden i Roskilde i 1658.[46][47]
Enevælde, tab af Norge og Guldalder (1660-1848)
Uddybende Uddybende artikler: Danmarks historie (1660-1814) og Danmarks historie (1814-1848)

Umiddelbart efter Karl Gustav-krigene gennemførte kongen et statskup i 1660, hvor han afskaffede den gamle forfatning og indførte enevælden med støtte fra borgerskabet.[48] En ny embedsadel voksede frem ved kongernes gunst, og byernes borgere fik efterhånden øget indflydelse. Landet var præget af den kulturelle påvirkning fra Frankrig og af kongernes tyskprægede forvaltning. Med stavnsbåndets ophævelse og senere med andre reformer inden for landbruget fik landet økonomisk fremgang. Denne blev afbrudt af Englandskrigene, da englænderne bombarderede København i 1807 og tog den danske flåde.[49] Danmarks sluttede sig til Napoleon, mens Sverige allierede sig med England. Med freden i Wien (1815) blev Danmarks union med Norge opløst.[50] I 1813 oplevede Danmark en statsbankerot, men fra 1830'erne startede den såkaldte kornsalgsperiode, en langvarig højkonjunktur for landets vigtigste erhverv, landbruget.[51] Kulturelt blev perioden en opgangstid for f.eks. dansk filosofi, digtning og billedkunst (guldalderen) med forfattere som f.eks. H.C. Andersen, Søren Kierkegaard og N.F.S. Grundtvig.[52][53]
Demokrati, industrialisering og besættelse (1849-1945)
Uddybende Uddybende artikler: Danmarks historie (1848-1901) og Danmarks historie (1901-1945)

Det danske monarki bestod efter freden i Wien af kongeriget og hertugdømmerne Slesvig, Holsten og Lauenborg samt kolonierne. Fordi Slesvig var et dansk len med både dansk- og tysktalende befolkning, hvorimod Holsten og Lauenborg var med i det Tyske forbund, udbrød der stridigheder mellem tilhængerne af Helstats- og Ejderpolitikken, som hver havde sit nationale synspunkt.[54][55] Dette førte til et oprør mod Danmark og den 1. Slesvigske Krig, som Danmark med hjælp fra England vandt. I forbindelse med revolutionerne i Europa i 1848 fik Danmark en demokratisk styreform med grundloven i 1849.[56]
Den grundlovsgivende forsamling den 23. oktober 1848. Maleri af Constantin Hansen.

De underliggende brudlinjer i det sønderjyske spørgsmål var dog ikke fjernet, og i 1864 brød den 2. Slesvigske Krig ud. Den tidligere støtte fra udlandet var der ikke længere, og hæren led nederlag, især i slaget ved Dybbøl. Resultatet blev tabet af hertugdømmerne, herunder også den dansktalende del af Slesvig.[57][58]

Omkring 1870 kom industrialiseringen i gang i Danmark, og den blev fremmet ved anlægget af et tætmasket jernbanenet og af talrige færge- og fragtbådsforbindelser mellem landsdelene.[59][60]

Samtidig betød opsvinget i landbruget (andelsbevægelsen), der begyndte med mælkecentrifugen i 1878, en forøget købekraft hos landbefolkningen og førte til et befolkningsoverskud, hvilket accelererede den tilstrømning fra land til by, som var begyndt allerede ti år før – fra 1870. Dermed fik byerhvervene en kærkommen reserve af billig arbejdskraft.

Husning af disse mange tilflyttere skete meget vilkårligt, hvilket ikke bremsede de epidemier, som hærgede København og de større provinsbyer allerede 16 år før andelsbevægelsen kom i gang.[61][62] Gennem kloakering, oprettelse af skoler og udbygning af sundhedsvæsnet fik man dog efterhånden sat skik på folkesundheden.[63]

På arbejdsmarkedsfronten lykkedes det at dæmpe uroen, da det danske arbejdsmarked ved storkonflikten i 1899 fik sin grundlov, hvor fagbevægelsen anerkendte arbejdsgivernes ret til at lede og fordele arbejdet, og arbejderne fik ret til at organisere sig.[64] De sidste årtier af 1800-tallet blev præget af en langvarig forfatningskamp. Det godsejerdominerede parti Højre havde regeringsmagten i over 30 år (1870–1901), selvom oppositionspartiet Venstre havde flertal i Folketinget i det meste af perioden. I 1901 kom endelig systemskiftet, hvor Venstreministeriet Regeringen Deuntzer blev dannet. Siden har parlamentarismen været hovedreglen i Danmark.[65]

Danmark holdt sig uden for 1. verdenskrig, og forsyninger til de krigsførende lande gav arbejde og indtjening til mange.[66] Efterhånden fik kvinderne også valgret (1915),[67] og det tyske nederlag i 1918 medførte en folkeafstemning, så Nordslesvig blev genforenet med Danmark 15. juni 1920, men afstemningen efterlod et tysk mindretal i Danmark og et dansk i Tyskland.[68] Den økonomiske krise i 1930'erne betød massearbejdsløshed, men også forbedring af samfundets støtte til dårligt stillede.[69] Bl.a. som følge af genoprustningen af de europæiske stormagter kom der atter gang i produktionen i Danmark. Tyskland holdt Danmark besat under 2. verdenskrig indtil 5. maj 1945, og Bornholm var derefter besat af sovjetiske tropper indtil den 5. april året efter. Den danske regering vedblev under den tyske besættelse at fungere indtil 1943, men der opstod efterhånden en modstandsbevægelse, der var medvirkende til, at landet kunne tælles med blandt de allierede lande, der oprettede FN i 1945.[70] Island, der i 1918 var blevet et selvstændigt land i personalunion med Danmark, forlod i 1944 efter en folkeafstemning unionen og udråbte en republik.[71]
Efterkrigstid (1945–1990)
Uddybende Uddybende artikel: Danmarks historie (1945-1990)

I årene efter 2. verdenskrig var Europa delt ideologisk og efter landegrænser. Frygten for Sovjetunionen førte til, at Norge og Danmark valgte at deltage i NATO (1949).[72] Det gav dog samtidig landet adgang til Marshall-planen, der var ment som en støtte til genopbygning af de europæiske lande.[73] Det skabte gode tider i landet, og kommunismen mistede efterhånden taget i den brede befolkning. Storpolitisk var situationen fastlåst, og det gav meget få manøvremuligheder i dansk udenrigspolitik, men på det økonomiske område var der dog plads til ændringer. Herunder udbygningen af velfærdssamfundet, som regeringer af forskellig politisk observans var aktivt medvirkende til at forme. I 1960'erne skete en stor tilgang af kvinder til arbejdsmarkedet sideløbende med en stærk udbygning af den offentlige sektor. I løbet af 1960'erne kom der gang i forhandlingerne om dansk deltagelse i EF (det senere EU), og i 1972 bekræftede en folkeafstemning Danmarks optagelse i fællesskabet.[74] Ved flere senere afstemninger blev samarbejdet trinvis udvidet.[75][76] Med oliekrisen i 1973 startede en økonomisk recession, ligesom jordskredsvalget samme år førte til politisk ustabilitet. Samtidig havde Danmark et kronisk underskud på betalingsbalancen. Fra 1982 førte forskellige regeringer ledet af Poul Schlüter en stram økonomisk politik, der kulminerede med "kartoffelkuren". Årtiet blev på denne baggrund betegnet som "fattig-firserne".[77][78]
Efter Den Kolde Krig (1990–)
Uddybende Uddybende artikel: Danmarks historie (1990-)
Demonstranter i Paris protesterer mod de Muhammed-tegninger, som 12 danske tegnere lavede. Mange danskere frygtede efter tegningernes udgivelse, at Danmark skulle blive et mål for terrorister pga. tegningerne.

Med jerntæppets fald i 1989, Tysklands genforening i 1990 og Sovjetunionens opløsning i de følgende år blev der skabt helt nye vilkår for dansk udenrigspolitik, der blev langt mere aktiv[79]: Støtte til de baltiske lande, udvidelsen af NATO, øget integration i EU og militær deltagelse i aktioner på Balkan, i Afghanistan og Irak.[80][81] I 1990 havde Schlüter-regeringernes stramme økonomiske politik skabt overskud på betalingsbalancen for første gang siden 1962. I løbet af 90'erne lykkedes det under Poul Nyrup Rasmussens regering at nedbringe arbejdsløsheden væsentligt. Den såkaldte kickstart satte gang i en højkonjunktur, og arbejdsmarkedsreformer med vægt på aktiv arbejdsmarkedspolitik formindskede den strukturelle ledighed.[82] I flere bølger fik landet en stærk tilstrømning af udenlandske statsborgere, især fra den tredje verden, der kom hertil dels som flygtninge og dels som familiesammenførte.[83][84] Efterhånden viste det sig at indvandringen skabte problemer, og diskussionen om hvilken politisk linje der skal lægges, har været og er stadig et aktuelt tema.[85][86][87]

Udenrigspolitisk var årtiet der startede med årtusindskiftet, præget af terrorangrebet i USA den 11. september 2001, som udløste krigen i Afghanistan[88] og senere i Irak, hvor den amerikansk ledede koalition af villige lande med dansk deltagelse angreb Irak og styrtede Saddam Husseins regering.

I 2005 tegnede 12 danskere hver en satirisk tegning af islams profet Muhammed for at sætte fokus på at ytringsfriheden var truet, hvilket førte til reaktioner fra muslimer i Danmark og udlandet. Efter tegningerne har spekulationer gået på, om Danmark skulle blive et mål for terror.[89][90]

Indenrigspolitisk førte VK-regeringerne ledet af Anders Fogh Rasmussen en kontraktpolitik med skattestoppet som grundlag for den økonomiske politik. Fogh Rasmussen tilbragte 8 år i statsministeriet, indtil han trak sig tilbage for at overtage posten som generalsekretær i NATO.

Efterfølgeren, Lars Løkke Rasmussen tiltrådte i 2009 under finanskrisen, som bl.a. medførte stigende arbejdsløshed og et stort underskud på statsfinanserne. I 2011 blev han afløst af en S-SF-R-regering under Helle Thorning-Schmidt, der i det store og hele videreførte forgængerens økonomiske politik. I 2015 blev hun igen afløst af Lars Løkke Rasmussen, først i spidsen for en ren Venstre-regering og fra november 2016 i en koalitionsregering sammen med Liberal Alliance og Det Konservative Folkeparti.

Et af de store økonomiske spørgsmål i årene lige efter årtusindskiftet var, hvorvidt den danske finanspolitik var holdbar på lang sigt i lyset af de forventede kommende befolkningsændringer med flere ældre. Efter flere økonomiske forlig, der har forbedret de langsigtede offentlige finanser, har såvel regeringen som de økonomiske vismænd siden 2012 vurderet, at finanspolitikken nu er holdbar på lang sigt. Ifølge vismændene vurderes finanspolitikken endda at være overholdbar, sådan at de fremtidige offentlige udgifter bliver mindre end skatteindtægterne.[91]
Politik og regering
Uddybende Uddybende artikel: Danmarks politik
Se også Se også: Regeringen Mette Frederiksen II.
Regenten
Margrethe 2. er regent, og dermed Danmarks officielle statsoverhoved, men regenten styrer ikke landet
Statsministeren
Danmarks statsminister, Mette Frederiksen
Danmark er et monarki, men lovgivningen varetages demokratisk af og i Folketinget

Danmark har konstitutionelt monarki, og det politiske system tager udgangspunkt i Grundloven af 1849. Statsministeren, Mette Frederiksen, er regeringschef. Før Grundloven af 1849 udgjorde Kongeloven fra 1665 det centrale stykke lovgivning i den danske forfatning. Visse dele af loven gælder fortsat. Danmark har repræsentativt demokrati, som i visse tilfælde afholder folkeafstemning ved vigtige beslutninger.[92][93]
Rigsstyrelse

Monarken, Dronning Margrethe, er statsoverhoved med ceremonielle opgaver.[94] Hun er afskåret fra at udføre politiske opgaver, men har en formel rolle i forhold til udnævnelse af og afskedigelse af regeringer og underskrivelse af vedtagede love.[95] Disse opgaver er der dog fastlagt (i praksis ufravigelige) procedurer for.
Magtens tredeling

Styret er opdelt mellem de tre magter, den udøvende magt, som ligger hos regeringen, den lovgivende magt som ligger hos Folketinget og den dømmende magt, som ligger hos domstolene. Grundloven siger, at både monarken og Folketinget udgør den lovgivende magt, men dette betyder i praksis regeringen og Folketinget.[96] Danmark har den evangelisk-lutherske kirke som statsreligion, men Grundloven sikrer religionsfrihed. Dog skal den danske regent være af evangelisk-luthersk tro.[97]
Det danske parlament, Folketinget

Folketinget er landets parlament og lovgivende magt, som består af 179 medlemmer, hvoraf to vælges fra Færøerne og to fra Grønland.[98] De fire mandater plejer hverken at stemme for eller imod i forbindelse med indenrigspolitiske forhold, men støtter dog som regel i krisesituationer det parti, de føler sig tættest knyttede til. Folketingsmedlemmerne vælges ved forholdstalsmetoden, men kandidaterne opstilles lokalt, hvormed politikerne bevarer en vis afhængighed af de lokale valgkredse. Folketinget har siden 1961 en spærregrænse på 2 %, men et kredsmandat kan give adgang.[99] Valg holdes hvert fjerde år, men statsministeren kan opløse Folketinget når som helst og udskrive et nyt valg. Det seneste folketingsvalg blev afholdt d. 1. november 2022. Regeringen kan ikke have et flertal imod sig i Folketinget; regeringen behøver således ikke at have et flertal bag sig og kan således bestå af partier, der samlet har mindre end halvdelen af Folketingets pladser.[100] Folketingsmedlemmerne mødes fire gange om ugen til debat.[101]

Traditionelt har de fleste danske regeringer været mindretalsregeringer med støtte fra ikke-regeringspartier, og samarbejde hen over midten har været mest typisk.[102][103] Socialdemokratiet og Venstre har haft størst indflydelse som regeringsbærende partier siden systemskiftet i 1901.[104] Regeringen Lars Løkke Rasmussen III var en trepartiregering med 22 ministre. Den 27. juni 2019 blev den afløst af regeringen Mette Frederiksen, en socialdemokratisk mindretalsregering med tre støttepartier. Ministrene udpeges af statsministeren og behøver ikke at sidde i Folketinget eller være i noget parti.[105]

Domstolene er uafhængige af regering og folketing. Højesteret er den øverste domstol og har det sidste ord ved tvister og tvivlsspørgsmål ift. loven. Højesteret har dermed en vis politisk betydning, da de i sidste ende kan dømme lovforslag og politiske handlinger ulovlige i forhold til Grundloven.[106] EU-domstolen har efterhånden også form af øverste myndighed på mange områder i landet,[107] ligesom Højesteret også har rettet ind efter Menneskerettighedsdomstolen, jf. Jens Olaf Jersilds Grønjakkesag.

Grundloven af 1953 sikrer – i fællesskab med indarbejdelsen af Den Europæiske Menneskerettighedskonvention i dansk lov i 1992 – danske borgeres menneskerettigheder.[108] I 2017 placerede Transparency International Danmark som det næstmindst korrupte land i verden efter New Zealand.[109] Den amerikanske organisation Freedom House rangerer Danmark som "frit" med hensyn til politiske rettigheder og borgerlige frihedsrettigheder.[110]
Udenrigsforhold og militær
Uddybende Uddybende artikler: Danmarks udenrigsforhold og Forsvaret

Danmark er medlem af forskellige sammenslutninger som f.eks. EU, FN, NATO og Nordisk Råd.[111] Som medstifter af NATO afbrød Danmark i efterkrigstiden halvandet århundredes neutralitet og forsøgte under koldkrigstiden at knytte de østeuropæiske lande til Vesten, heriblandt de baltiske lande (Estland, Letland og Litauen). Danmark har været medlem af EU (tidligere EF) siden 1973 og hører her til blandt de frihandelsorienterede EU-lande. Opbakningen til medlemskabet er generelt høj i Danmark, samtidig med at befolkningen er skeptisk overfor at afgive yderligere suverænitet til EU.[112] Ved en folkeafstemning i 1992 sagde et flertal nej til Maastricht-traktaten. I en folkeafstemning fra 2000 stemte danskerne nej til at udskifte den danske krone med euroen som valuta, og i 2015 var der i en anden folkeafstemning flertal imod at ophæve det danske retsforbehold indenfor EU. I fem andre folkeafstemninger om EF-/EU-spørgsmål har der omvendt været et flertal for deltagelse: I 1972 (medlemskab af EF), i 1986 (EF-pakken), i 1993 (Edinburgh-aftalen), i 1998 (Amsterdam-traktaten) og i 2014 (Patentdomstolen).
Tidligere statsminister Anders Fogh Rasmussen med USA's tidligere præsident George W. Bush, hvis militaristiske udenrigspolitik Danmark støttede aktivt.

Efter krisen om Muhammed-tegningerne boykottede flere muslimske lande danske produkter i protest mod den danske regerings afvisning af at fordømme disse tegninger. En af Danmarks ambassader blev af samme årsag udsat for brandstiftelse. Forholdet til de fleste muslimsk regerede lande er siden blevet forbedret, mens islamister endnu i 2010 fremsatte trusler mod danske interesser.[113]

Eftersom Arktis rummer relativt store mængder af olie og naturgas, som Grønland grænser op til sammen med Canada, USA, Norge og Rusland, er der opstået tvist mellem de enkelte om retten til området.[114]
Danske MP-soldater. Danmark er medlem af Nato og tæt knyttet til USA, og deltog blandt andet i invasionen af Irak og krigen i Afghanistan.

Norden er en vigtig ideologisk samarbejdspartner, som Danmark har tætte kulturelle bånd til. Landene handler meget med hinanden, og deres indbyggere kan rejse frit i hinandens lande.[115] I de seneste par år har de to medlemmer i Rigsfællesskabet, Grønland og Færøerne, fået større medbestemmelse på udenrigspolitiske områder, såsom geopolitiske emner samt søgning efter olie. Danmark har altid givet FN opbakning både politisk og økonomisk,[115] men de danske NGO'er og private organisationer varetager også en væsentlig andel af den bilaterale bistand. Danmark bidrager årligt med 0,75 % af bruttonationalindkomsten i samlet udviklingsbistand.[116] og forsøger at støtte sine 20 primære samarbejdslande i den tredje verden på områder som økonomisk vækst, social- og miljøforhold.[117]

Det danske forsvarsbudget for 2010 var på ca. 23 milliarder kroner,[118] og forsvarsudgifterne udgør dermed 1,06 % af BNP.[119] Det danske forsvar består af de fire grene Hæren, Hjemmeværnet, Søværnet og Flyvevåbnet. Mænd har værnepligt, men langt fra alle skal aftjene den – det afgøres, hvem der skal, ved lodtrækning. Kvinder (og de mænd som ikke blev udtrukket) kan vælge at aftjene frivillig militærtjeneste.[120] Årligt aftjener omtrent 6500 unge danske kvinder og mænd militærtjeneste. Tjenestetiden varer 4-12 måneder afhængig af tjenestested.[121]

Efter 2. verdenskrigs afslutning måtte Danmarks militær næsten bygges op fra grunden. Til dette arbejde blev der bl.a. ydet støtte fra USA og andre allierede i NATO,[122] som Danmark var med til at stifte i 1949. Da der siden den kolde krigs afslutning ikke har været nogen trusler om invasioner af landet, har man i stedet indsat styrkerne i udlandet for at støtte konfliktramte lande i at dæmpe og forebygge konflikter.[123] Siden terrorangrebet 11. september 2001 har Danmark desuden aktivt deltaget i terrorbekæmpelsen.[124] De tre største internationale engagementer har været i Kosovo (KFOR), Afghanistan (ISAF) og Irak (MNF-I).
Rigsfællesskabet, regioner og kommuner
Uddybende Uddybende artikler: Rigsfællesskabet, Danmarks kommuner og Regioner i Danmark
Danmarks Rige består af Danmark, Grønland og Færøerne

Udover det egentlige Danmark, der ligger i Skandinavien, omfatter den danske stat også de to selvstyreområder Grønland og Færøerne. Områderne hører ifølge grundlovens §1 til Kongeriget Danmark og er dermed underlagt Folketinget og regeringen. De to områder har dog begge egen folkevalgt forsamling og et landsstyre ledet af henholdsvis en landsstyreformand (Grønland) og en lagmand (Færøerne). Færøerne opnåede hjemmestyre i 1948 og Grønland i 1979. De to områder er dog ikke fuldt uafhængige,[125] f.eks. skal folkeskolerne udover det lokale sprog undervise i dansk. Staten yder økonomisk bloktilskud til begge områder, ligesom staten yder bloktilskud til regionerne og kommunerne i Danmark. Udenrigsforhold varetages som hovedregel af regeringen i København med inddragelse af både Grønland og Færøerne, når det vedrører disse. Hvert område repræsenteres også ved to pladser i Folketinget.[98]

Danmark er inddelt i fem regioner og 98 kommuner. Regionerne blev oprettet 1. januar 2007 og erstattede de tidligere 13 amter. På samme tid blev kommunerne samlet til større enheder, og deres antal blev reduceret fra 270 til 98.[126] De nye regioners største ansvar er at administrere sundhedssektoren.[127]

Regionerne er Region Hovedstaden, Region Sjælland, Region Syddanmark, Region Midtjylland og Region Nordjylland.

Ertholmene er ikke del af en kommune, men hører under Forsvarsministeriet.[128]
Uddannelsesvæsen
N.F.S. Grundtvig, en af 1800-tallets største kulturpersonligheder, idemand til folkehøjskolerne.
Uddybende Uddybende artikler: Gymnasiale uddannelser i Danmark og Videregående uddannelser i Danmark

Uddannelserne i Danmark er tilgængelige for landets borgere. Finansieringen foregår gennem skatter og for privatskolernes vedkommende også via en vis egenbetaling. I 2001 var der 1683 folkeskoler. Antallet var faldet til 1084 i 2019.[129] Antallet af børn i folkeskolen faldt med 4,5 % fra 2007 til 2016, mens børn i fri- og privatskoler blev 3,9 % flere.[130] I Danmark er der i følge grundlovens §76 ikke skolepligt, men undervisningspligt,[131] hvilket betyder, at alle skal have undervisning fra 0-9. klasse. Forældrene kan vælge mellem folkeskolen, private grundskoler og hjemmeundervisning.[132] Derefter – eller evt. efter et frivilligt ekstra skoleår i 10. klasse – er der mulighed for at tage en ungdomsuddannelse i form af enten en erhvervsrettet ungdomsuddannelse eller en gymnasial uddannelse. Omkring 140 institutioner tilbyder almen studentereksamen,[133] og der var sammenlagt knap 150.000 studerende på stx, htx, hhx og hf i 2018.[134]

Der bliver derefter udbudt en lang række forskellige videregående uddannelser på forskellige niveauer og indenfor diverse erhverv.

Der findes i alt otte universiteter i Danmark, hvoraf det ældste er Københavns Universitet, som blev grundlagt i 1479.[135] København Universitet er ligeledes landets største med lige over 38.000 studerende i 2019.[136] Derudover findes Aarhus Universitet, Syddansk Universitet, Aalborg Universitet og Roskilde Universitet som alle er polyfakultære universiteter, samt Danmarks Tekniske Universitet, Copenhagen Business School og IT-Universitetet i København, der er monofakultære. Sammenlagt havde de danske universiteter i 2018 omkring 150.000 studerende.[137]

Professionshøjskoler eller såkaldte university colleges findes spredt ud over hele landet. Desuden findes uddannelsesinstitutioner indenfor musik, kunst og arkitektur.

En specialitet i det danske uddannelsessystem er de danske folkehøjskoler, som især er inspireret af N.F.S. Grundtvigs og Christen Kolds tanker. Det er eksamensfri kostskoler med vægt på livsoplysning og personlig og samfundsmæssig dannelse.
Geografi
Uddybende Uddybende artikler: Danmarks geografi, Søer i Danmark og Danmarks flora og fauna

Danmark er med sit samlede areal på 43.094 km² (landareal 42.394 km²) verdens 132. største land og er i både samlet areal og i landareal mindre end Slovakiet og lidt større end Schweiz. Landarealet i Estland (42.388 km²) er på størrelse med Danmarks landareal.[138] Danmark ligger i Skandinavien, beliggende i det nordlige Europa, og grænser kun til Tyskland mod syd. Landet er omgivet af flere have: Vesterhavet mod vest, Skagerrak mod nord, Kattegat og Øresund, og Østersøen mod syd.[139] Mellem disse have findes mange sunde og bælter: Dels Limfjorden (som er et sund) mellem Vesterhavet og Kattegat, dels Lillebælt, Storebælt og Øresund mellem Kattegat og Østersøen og dels en lang række mindre farvande mellem øerne. Den største del af arealet udgør halvøen Jylland (23.872 km²), mens resten fordeler sig på 1419 øer, heraf 443 navngivne.[140] De tre største øer er Sjælland, Den Nørrejyske Ø (Vendsyssel-Thy) (siden 1825, nuværende åbning siden 1862) og Fyn.[141]
Topografi
Sandet kyst i Vendsyssel, Nordjylland

Det lille land har på grund af det store antal mindre øer og fjorde en af Europas længste kystlinjer på 7.314 km.[142] Der er 368 kilometer fra det nordligste punkt på Skagens Nordstrand til det sydligste punkt på Gedser Odde og 452 kilometer fra det østligste punkt på Østerskær til det vestligste punkt på Blåvands Huk. En cirkel med samme samlede areal som Danmark ville have en omkreds på 736 km med en diameter på 234 km (landareal: 730 hhv. 232,33 km). Visse steder findes der mange små søer. Landskabet er generelt fladt med sletter, klinter og klitter og Lammefjord som det laveste punkt på landjorden med -7,5 m.[139][143] Det højest ikke-menneskeskabte punkt er Møllehøj[144] ved Skanderborg med 170,86 m, næsthøjest Yding Skovhøj med 170,77 m og endelig Ejer Bavnehøj med 170,35 m. Disse punkter er alle beliggende i samme område, kaldet Ejer Bjerge, nogle km sydvest for Skanderborg.[145]

Landskabet varierer på de forskellige landsdele: Østdanmark har et varieret terræn. Heriblandt har Bornholm et specielt landskab med grundfjeld. Vestjyllands landskab består af agermarker, plantager og smalle enge. Nordjylland har sandede kyster med storklitter og lave forsumpede sletter.[146]
Klima og miljø
Bøgetræet (fagus sylvatica) er udbredt over næsten hele Danmark

Danmarks klima er tempereret. Vintrene er milde med en gennemsnitstemperatur på 0 grader celsius i januar og februar og somrene er kølige med en gennemsnitstemperatur 15,7 grader celsius i august.[147] Der er regionale forskelle i temperatur, nedbør og sol.[148] Undertiden kan der forekomme kolde, kontinentalt prægede vintre, kaldet isvintre, ligesom der kan forekomme hede somre. Den højeste temperatur, som siden 1874 er blevet målt i Danmark er 36,4 °C, hvilket blev målt 10. august 1975 på Holstebro Flyveplads.[149] Den laveste temperatur, som siden 1874 er blevet målt på dansk jord, er -31,2 °C, som blev målt i Hørsted i Thy 8. januar 1982.[149]

Danmarks flora tilhører den tempererede løvskovszone. Sammenlignet med andre lande i Europa er floraen forholdsvis artsfattig.[150] De danske skove er nogenlunde ligeligt fordelt på løv- og nåleskov. Rødgranen er det almindeligste træ, da det dækker 16 % af skovarealet, mens bøgetræer står for 13 %.[151] Træer som eg, ask og elm er sjældne i den danske natur. Dyrelivet ligner dyrelivet i resten af Centraleuropa. Udbygningen af infrastrukturen forhindrer dyrenes genpulje i at blive større, hvilket er årsag til, at mange arter er truede eller uddøde i Danmark.[152] Den samlede bestand af 22 arter af danske agerlandsfugle er faldet med 36 % mellem 1990 og 2008. Dette anses for at være en indikator for faldende biodiversitet i agerlandet.[153]
Verdensarv

7 natur- og kulturelle områder i Danmark og 3 i Grønland vurderes at være så enestående i global sammenhæng, at de er optaget på UNESCO's Verdensarvsliste.[154]

Det drejer sig bl.a. om:
Kronborg er et slot og fæstningsanlæg i Helsingør. Slottet er et af Nordeuropas mest betydningsfulde renæssanceslotte og blev i år 2000 medtaget på UNESCO's Verdensarvsliste

    Stevns Klint;
    Vadehavet – der strækker sig langs både den danske, tyske og nederlandske kyst;
    Ilulissat Isfjord
    Aasivissuit – Nipisat
    Kujataa Grønland

Økonomi
Uddybende Uddybende artikel: Danmarks økonomi
Modsat tidligere tider er forholdsvis få beskæftiget indenfor landbruget i dag, og det til trods for en øget produktion og generelt set stigende eksport.

Bruttonationalproduktet var i 2021 på 2.504,2 milliarder kr., mens BNP pr. indbygger var 427.700 kr.[9] Da Danmark også modtager betydelige nettorenteindtægter fra udlandet, var bruttonationalindkomsten endnu større, nemlig 2.584,2 mia. kr.[155] Danmark er dermed et relativt rigt land. Landet er samtidig karakteriseret ved en ret høj andel af befolkningen i beskæftigelse, hvilket ikke mindst skyldes kvindernes erhvervsfrekvens. Landet har i europæisk sammenhæng en relativt lav ledighed, stor udlandsformue, ingen nettogæld og en lav, men stigende indkomstulighed.
Erhvervsstruktur

Den danske arbejdsstyrke tæller omkring 3 millioner personer. 79,9 % af de beskæftigede arbejder i serviceerhverv, mens 17,8 % er tilknyttet industrien eller bygge- og anlægssektoren. Landbruget, der engang var landets hovederhverv, er i forhold hertil i vore dage en mindre vigtig økonomisk faktor for beskæftigelsen: Kun godt 2 % (61.000 personer) er beskæftiget i landbrug og gartneri, mens 4.700 personer eller 0,2 % arbejder inden for skovbrug og 2.100 personer (0,1 %) ved fiskeriet (november 2020).[156]

Det dyrkede areal i Danmark udgjorde i 2018 63 % af landets samlede areal, hvilket var den højeste dyrkningsintensitet i verden.[153]

Fiskeri udgør omkring 3 % af den samlede vareeksport, og de største fiskerihavne (målt på værdien af de landede fisk) ligger i Skagen, Hanstholm, Thyborøn, Hirtshals og Hvide Sande.[157]

Danmark var i 2021 verdens sjettestørste søfartsnation efter Grækenland, Kina, Singapore, Japan og Hong Kong målt på bruttotonnage. I alt 774 handelsskibe sejlede under dansk flag.[158]
Valutaforhold og udenrigsøkonomi

Den danske valuta er kronen. Gennem den europæiske valutakursmekanisme (ERM II) fører Danmark fastkurspolitik over for euroen, så valutakursen altid ligger på omtrent 7,45 kroner pr. euro. Dette medfører, at Nationalbanken altid må tilpasse den danske pengepolitik i forhold til Den Europæiske Centralbanks politik.[159] Efter at Danmark ved en folkeafstemning i september 2000 valgte at beholde kronen i stedet for at indføre euroen som valuta, er der stor politisk opbakning til at fortsætte fastkurspolitikken på ubestemt tid. Det gør Danmark relativt unikt blandt andre vestlige lande, idet landet dermed i dag er det eneste OECD-land, der fører fastkurspolitik, hvor landets samhandelspartnere typisk enten følger en inflationsmålsætning eller har erstattet deres nationale valuta med euroen.

Danmarks økonomi er meget afhængig af samhandel med udlandet. I 2021 udgjorde importen således 52,5 % og eksporten 59,7 % af BNP.[9] Danmark fører traditionelt en ret frihandelsorienteret politik, blandt andet gennem landets medlemskab af EU, OECD og WTO.

Danmark er nettobidragyder til EU, dvs. den danske stat betaler mere til EU, end landet modtager. I 2019 var det danske nettobidrag til EU på 7,6 mia. kr. eller 0,3 % af Danmarks bruttonationalindkomst.[160]
Offentlige finanser og beskatning

Danmarks økonomi er bygget op om den skandinaviske velfærdsmodel, der garanterer alle borgere sociale ydelser. Den udbyggede velfærdsstat medfører en stor offentlig sektor og et tilsvarende højt skattetryk, der i 2021 var på 47,4 % af BNP.[161] For de 10 % af skatteyderne, der betalte topskat i 2016, var marginalskatten i gennemsnit 56,4 % inklusive arbejdsmarkedsbidrag. For alle skattepligtige personer tilsammen var den gennemsnitlige marginalskat på arbejdsindkomst i 2016 på 38,9 %.[162]
Økonomiske udfordringer

Ved indgangen til 1980'erne havde den danske økonomi betydelige balanceproblemer i form af høj og stigende ledighed, høj inflation og vedvarende underskud på betalingsbalancen. Samtidig var den offentlige gæld stigende. Inflationen blev siden langvarigt lav og stabil, ikke mindst på grund af Danmarks troværdige fastkurspolitik. Betalingsbalanceunderskuddet satte rekord i 1986, men er siden 1990 vendt til et vedvarende betalingsbalanceoverskud (dog med undtagelse af 1998). Ændringen skyldtes dels den langvarige lavkonjunktur 1997-2003, hvor investeringerne var lave, og dels en stigende national opsparing, blandt andet på grund af udbredelsen af tvungne arbejdsmarkedspensioner samt en række skattereformer, der har reduceret rentefradraget. I 2021 havde Danmark et overskud på betalingsbalancen på ca. 219 mia. kr.[163] og en udlandsformue på 1.888 mia. kr. eller 75 % af BNP.[164]

Ledigheden nåede i 1993 sit rekordniveau i efterkrigstiden på 12 % af arbejdsstyrken. Det skyldtes både, at der på det tidspunkt var en kraftig lavkonjunktur, og at den strukturelle ledighed var høj. Såvel bedre konjunkturer som en række reformer, der har skabt den danske ”flexicurity”-model og dermed begrænset strukturledigheden, har siden skabt et stort fald i ledigheden.[165] I 2008 nåede bruttoledigheden et lavpunkt på 2,7 %. På grund af finanskrisen steg ledigheden igen og var i 2012 på 6,1 %, hvorefter den igen begyndte at falde. Den registrerede bruttoledighed var 3,7 % i 2021.[166]

Også den danske offentlige nettogæld nåede at blive betalt under de gode tider i 1990'erne og 2000'erne, så den offentlige sektor i 2008 havde en nettoformue på knap 108 mia. kr.[167] Under finanskrisen blev denne formue igen vendt til en, omend ret beskeden, offentlig nettogæld.[168] Ved udgangen af 2021 havde den offentlige sektor imidlertid igen oparbejdet en finansiel nettoformue på 277 mia. kr.[169] eller 11 % af BNP. Et mere alvorligt strukturelt problem for de offentlige finanser har dog været den fremtidige befolkningsudvikling med flere ældre. Det har været baggrunden for en række tiltag siden 2005, der skal fremtidssikre de offentlige finanser, startende med velfærdsforliget i 2006. Det vurderes i dag, at disse tiltag har været mere end tilstrækkelige til at sikre, at finanspolitikken er holdbar på lang sigt.[91]

Dansk økonomi præges i dag af andre udfordringer. Danmark kom økonomisk relativt godt igennem coronaviruspandemien, men i efteråret 2021 begyndte inflationen at stige såvel i Danmark som i de øvrige vestlige lande, og i 2022 nåede den højere niveauer end i mange år. Blandt mere strukturelle udfordringer er ønsket om at omstille produktionen og forbruget til at være CO2-neutrale på lang sigt samt et ønske om at iværksætte såkaldte andengenerationsreformer, der kan forøge produktiviteten og befolkningens uddannelsesniveau og beskæftigelse.[170]

Samtidig er indkomstfordelingen blevet mere ulige i de seneste årtier. Ifølge Danmarks Statistiks opgørelser er Gini-koefficienten steget fra 22,1 i 1987 til 29,7 i 2020, en stigning på ca. 35 pct.[171] Ifølge en opgørelse fra Eurostat i 2020 ligger Danmark på en niendeplads, hvad angår lighed i indkomstfordelingen.[10]
Infrastruktur
Uddybende Uddybende artikel: Danmarks infrastruktur
Storebæltsbroen forbinder Fyn og Sjælland

Danmarks infrastruktur er veludbygget og generelt i god stand[172] og består hovedsageligt af almindelige landeveje, motorveje og et jernbanenet med to primære togselskaber, Arriva og DSB. Danmark var i 2000 nr. 29 i verden blandt lande med flest kilometer motorvej pr. indbygger.[173] Lastbiler er oftest den del af transportkæden, der leverer godset til den endelige destination, og dominerer derfor den danske godstransport. Den står også for ca. 80 % af den samlede godstransport, skibe og færger udgør ca. 19 %, mens jernbanen står for kun ca. 1 % af den indenlandske godstransport.[174] Cirka 196 millioner passagerer rejste 2013–2014 årligt på jernbanenettet.[175] Der findes fem internationale lufthavne i Danmark, hvor Kastrup Lufthavn med sine knap 21 millioner passagerer årligt er Skandinaviens største lufthavn.[176] Den fungerer som lufthavn ikke bare for danskere, men også for store dele af den sydsvenske befolkning. Andre store lufthavne er Billund i Jylland og Aalborg, Esbjerg og Aarhus.

Danmark har et omfattende færgenetværk i både ind- og udland. Færgerne spillede tidligere en vital rolle mellem landsdelene, men efter at faste forbindelser etableredes over Lillebælt (1935) og Storebælt (1997–98), spiller færgerne primært en rolle for småøerne. I 2017 udgjordes det danske færgenetværk af i alt 71 ruter - 52 indenrigsruter og 19, der gik til udlandet.[177]

DR er Danmarks offentlige broadcaster,[178] og landet har 26 tv-stationer plus 51 repeatere.[179] Internet og mobiltelefon er meget udbredt, og der findes mere end dobbelt så mange mobil- som fastnettelefoner.[179]
Energiforsyning
Uddybende Uddybende artikel: Energi i Danmark

Det danske endelige energiforbrug var i 2018 på 104 gigajoule pr. indbygger, hvilket var ca. 6 % mere end EU-gennemsnittet på 98 gigajoule.[180] Energien anvendtes til transport, produktionsprocesser samt opvarmning og elforbrug i husholdningerne. Olie (39 %), naturgas (15 %), kul (9 %) og vedvarende energi (32 %) er de væsentligste energikilder i Danmark.[180]

Den danske udvinding af olie og naturgas fra Nordsøen har spillet en betydelig rolle i Danmarks energiregnskab siden 1980'erne. Siden 2004 har Nordsø-produktionen dog været for nedadgående. Danmark var nettoeksportør af olie i perioden 1993-2017.[180] Hvad den samlede energibalance angår, har aktiviteterne i Nordsøen og en stigende produktion af indenlandsk energi betydet, at Danmark blev selvforsynende med energi i 1997 og bevarede en selvforsyningsgrad på over 100 % (dvs. landet var netto-eksportør af energi) til og med 2012. I 2013 blev landet igen netto-importør, da selvforsyningsgraden faldt til 93 %.[181] I 2019 var selvforsyningsgraden 70 %.[180] I 2013 var Danmark målt på produktionens størrelse nr. 39 blandt verdens 125 olieproducerende lande.[182]

Vedvarende energi spiller en stigende rolle i energiforsyningen. Mens det samlede energiforbrug har været nogenlunde konstant siden 1990, er produktionen af vedvarende energi steget 288 % fra 1990 til 2019. Blandt EU-landene havde Danmark i 2018 den fjerdehøjeste andel af vedvarende energi i energiforbruget, nemlig 32 % mod EU-gennemsnittet på 15 %. Sverige, Letland og Finland havde en højere andel.[180] I 2018 udgjorde energi fra vindkraft ca. 20 % af den samlede vedvarende energiproduktion, mens produktionen af halm, træ og bionedbrydeligt affald stod for ca. 69 %.[180] Betragter man alene elektricitetsproduktionen, udgjorde vindkraften 40 % af den samlede elkapacitet i 2019.[180]

En betydelig del af landets varmeenergi kommer fra kraftvarmeværker, hvor overskydende varme fra elproduktionen bruges i fjernvarmenettet. Denne produktionsmetode er betydelig mere udbredt i Danmark end i resten af verden på grund af det relativt store varmebehov i Danmark, den tilstrækkelige befolkningstæthed og en bevidst politisk linje med bl.a. tilslutningspligt til kraftvarmeværker. Udnyttelsen af overskudsvarmen fra elproduktionen forøger kraftværkernes virkningsgrad og dermed den samlede energieffektivitet betydeligt.
Demografi
Uddybende Uddybende artikel: Danmarks demografi
Se også Se også: Danmarks største byer.
København er den største by i Danmark med over 1 million indbyggere

Ifølge Danmarks Statistik havde Danmark 1. januar 2021 en befolkning på 5.840.045 indbyggere, hvoraf personer med dansk oprindelse (inklusive færøsk og grønlandsk) udgjorde 86,0 % (5.023.000 personer), indvandrere 10,6 % (618.000 personer) og efterkommere som defineret af Danmarks Statistik 3,4 % (200.000 personer).[1] Af de 817.000 indvandrere og efterkommere har ca. en tredjedel en vestlig baggrund og to tredjedele en ikkevestlig baggrund.

I Danmark bor ca. 16.700 personer født i Grønland og ca. 10.600 personer født på Færøerne.[183][184] Der findes ikke en egentlig statistik over antallet af grønlændere og færinger og deres efterkommere i Danmark. En undersøgelse fra 2006 viste dog, at der boede knap 22.000[185] færingeri Danmark. I 2007 blev antallet af grønlændere i Danmark opgjort til knap 19.000.[186]
Fordeling

Befolkningen er geografisk set ujævnt fordelt: I Østdanmark bor ca. 250 personer pr. km², mens der vest for Storebælt bor omkring 100 personer pr. km², på Fyn 150 indbyggere per km2.[187] I hovedstaden København bor lidt over 1 million eller ca. en femtedel af hele landets befolkning.[188] 85% af befolkningen bor i byer.[189] Der findes et tysksindet mindretal i Sønderjylland.

17,5 % af befolkningen er 15 år eller yngre, mens knap 20 % er 65 år eller ældre.[1]
Indvandring
Uddybende Uddybende artikel: Indvandring til Danmark

Der er indbyggere fra over 200 forskellige oprindelseslande i Danmark. I 2020 er de 10 største grupper fordelt på oprindelsesland tyrkere, polakker, syrere, rumænere, tyskere, irakere, folk fra Libanon, Pakistan, Bosnien-Hercegovina og Iran.[1]

Indvandringen til Danmark var ret beskeden indtil 1960'erne, men tog så et opsving omkring 1970 og efter midten af 1980'erne. Ændringen skyldes især indvandring af gæstearbejdere og flygtninge og i anden omgang mulighederne for familiesammenføring. Desuden foregår der efterhånden en væsentlig indvandring på grundlag af studieopholdstilladelser. Stramninger af reglerne for flygtninge og familiesammenføring har siden medført et fald i disse kategorier, mens etableringen af et frit arbejdsmarked mellem Danmark og resten af EU efterhånden har medført en væsentlig indvandring fra andre EU-lande, især Tyskland og Polen.[190]
Befolkningsudvikling

Ifølge nogle beregninger var der ca. 1 million danskere i 1200-tallet, men landbrugskrise i 1300-tallet, den sorte død og andre epidemier reducerede siden befolkningen, så tallet 1 million først blev nået igen i 1800-tallet.[191] Den første folketælling af Danmarks indbyggere går helt tilbage til 1735,[192] hvor folketallet udgjorde ca. 718.000.[193] Fra 1769 til 1900 mere end tredobledes indbyggertallet.[194]

Ifølge Danmarks Statistiks befolkningsfremskrivning vil der i 2060 være ca. 6.397.000 indbyggere i Danmark – knap 10 % flere end i dag. Heraf vil personer af dansk oprindelse udgøre 79,8 %, indvandrerne 12,4 % og efterkommerne 7,8 %. Knap 57 % af indvandrerne og efterkommerne vil komme fra ikkevestlige lande.[195]
Sprog

Dansk, som er det officielle sprog, tales overalt i landet.[196] Dansk består af mange dialekter og kan deles ind i tre hovedgrupper: Østdansk, ødansk og jysk.[197] Tysk er som det eneste andet sprog officielt anerkendt som minoritetssprog i Danmark (i Sønderjylland).[198] Engelsk er et meget udbredt fremmedsprog.[179]
Religion
Landsbykirke i Tjørring. Kristendommen er den mest udbredte religion i Danmark

Danmark har grundlovssikret religionsfrihed. I en meningsmåling fra 2016 anførte 17 % af danskerne, at religion var meget vigtig i deres liv.[199] Ifølge en anden meningsmåling i 2017 betegnede 48 % af danskerne sig som ikke-troende.[200]

73,8 % af den danske befolkning var i januar 2021 medlem af den evangelisk-lutherske danske folkekirke.[201] 37 år tidligere, i 1984, var tallet 91,6 %.[202] Tal for Danmarks Statistik fra 2016 viste, at det især var personer i alderen 20-40 år, som meldte sig ud af folkekirken.[203] Derudover er der ca. 150.000 medlemmer af de øvrige anerkendte kristne trossamfund, hvoraf den Katolske Kirke i Danmark er den største med ca. 45.000 tilknyttede.[204] Dernæst kommer Jehovas Vidner med 14.000 tilknyttede, ca. 5.000 medlemmer af henholdsvis Baptistkirken i Danmark, pinsekirkerne og Metodistkirken i Danmark, og 4.300 mormoner.[205]

Med nettoindvandring fra bl.a. en række muslimske lande i de sidste 50 år er islam i Danmark blevet landets næststørste religion med ca. 4,4 % af befolkningen i 2020 (256.000 mennesker).[206] Der er omkring 170 moskeer i Danmark.[207] Ifølge Center for Samtidsreligion ved Aarhus Universitet var der i 2020 op imod 35.000 buddhister i Danmark, 23-25.000 hinduer og 2.000 sikher.[204] Ifølge Det Jødiske Samfund i Danmark er der ca. 6.000 danske jøder – de fleste dog sekulære.[208]
Kultur
Uddybende Uddybende artikel: Danmarks kultur

Det danske folk rangeres ofte som et af de mest tilfredse folk i hele verden. I OECD's indeks 2017 over befolkningernes selvrapporterede tilfredshed er danskerne den befolkning, hvor livstilfredsheden er næsthøjest, kun overgået af nordmændene.[209]
Værdier

Dansk kultur forstået som de værdier, holdninger, vaner, skikke og særlige forhold, der udgør den nationale identitet,[210] kan næppe afgrænses præcist.[211] Den officielle Danmarkskanon fra 2016 giver dog et bud i form af de 10 værdier, som fik størst tilslutning blandt de godt 300.000 danskere, der deltog i kanon-afstemningen:

    Velfærdssamfundet
    Frihed
    Tillid
    Lighed for loven
    Kønsligestilling
    Det danske sprog
    Foreningsliv og frivillighed
    Frisind
    Hygge
    Den kristne kulturarv

De 10 øvrige værdier, der deltog i afstemningen, var andelstanken, det deltagende folkestyre, folkelige bevægelser, folkeoplysning, håndværk, begrænset magtdistance, landskaber og bygningskultur, medmenneskelighed, plads til forskellighed og Danmark i verden.[212]
Mad og drikke
Uddybende Uddybende artikel: Det danske køkken
Rugbrød med leverpostej og evt. med noget rødbede er en typisk dansk mellemmad[213]

Traditionelt bygger det danske køkken på de planter og dyr, som er blevet dyrket, avlet eller fanget i landet. I bondekøkkenet i hele middelalderen og frem til midt i 1800-tallet var hovedbestanddelene således rugbrød og øl.[214] I nyere tid er de gamle danske madtraditioner blevet suppleret med mange former for importerede fødevarer og madretter: Rugbrød og frikadeller har fået konkurrence af pizza, burger og kebab.[215] Danskerne har på verdensplan det største eller et af de største forbrug af kød pr. indbygger på over 100 kg årligt.[216]

Det mest almindelige måltidsmønster består af tre hovedmåltider (morgenmad, frokost og aftensmad),[217] hvoraf aftensmaden for de fleste er det største og vigtigste måltid. Det er karakteristisk, at frokosten, måltidet midt på dagen, meget ofte er et koldt måltid, ofte en medbragt madpakke med smørrebrød. Festudgaven af dette hverdagsmåltid, det store kolde bord, er en sammensætning af kolde og lune retter med brød, der ofte serveres ved højtider som jul og påske.

Stegt flæsk med persillesovs blev i 2014 i en mediedækket afstemning med 63.000 deltagere kåret til at være Danmarks nationalret. Retten fik 27.893 stemmer og vandt dermed stort over de øvrige retter. Smørrebrød og hakkebøf fulgte på de næste pladser.[218]
Musik
0:26
Eksempel på Carl Nielsens musik, blæserkvintetten med temaet fra Min Jesus, lad mit hjerte få, spillet af James Galway og Carion quintet.

De første kendte komponister fra Danmark var tyskerne C.E.F. Weyse og Friedrich Kuhlau fra slutningen af 1700-tallet. Sammen med J.P.E. Hartmann blev Niels W. Gade toneangivende i dansk musik i 1800-tallet. Carl Nielsen fra starten af 1900-tallet er den eneste internationalt kendte danske, klassiske komponist.

Pop/rockgruppen Shu-bi-dua er med seks millioner solgte albums det bedst sælgende navn i Danmark nogensinde.[219][220] Popgrupper som Aqua og Cartoons synger både i og uden for Danmark, og flere danske rockmusikere synger på engelsk. Af andre genrer har hiphop-gruppen Den Gale Pose gjort sig bemærket internationalt,[221] ligesom heavy metalgruppen Volbeat har haft stor succes i USA, og er blevet nomineret til en Grammy.[222] De har solgt over 3 millioner albums på verdensplan.[223] Ligeledes har popgruppen Lukas Graham modtaget flere internationale nomineringer og har blandt andet opnået over 1,25 mia. streams på deres internationale hit "7 Years" i juli 2022.[224][225][226][227][228]
Den verdenskendte danske digter, H. C. Andersen.
Film

I begyndelsen af 1900-tallet, i stumfilmens æra, var Danmark en stor filmnation. Nordisk Films Kompagni, det senere Nordisk Film, blev grundlagt i 1906. Omkring 1910 startede landets guldalder inden for stumfilm, der varede frem til omkring 1920, hvor Danmark førende på verdensplan inden for filmproduktion.[229][230]

I moderne tid har dansk film fået international anerkendelse, ikke mindst for sin vilje til at eksperimentere.[231] I 1995 udviklede danske filminstruktører en helt ny filmart, "Dogme 95", der udfordrede filmreglerne og skabte stor international opmærksomhed.[232] Biograffilmproduktionen var på 18 biograffilm i 1975.[233] I 2017 fik 36 danske film biografpremiere (inklusive 10 dokumentarfilm). De danske films markedsandel er normalt mellem 20 og 30 % af alle biografbesøg i Danmark.[234] Blandt berømte filminstruktører er Carl Th. Dreyer, Lars von Trier, Bille August, Thomas Vinterberg og Susanne Bier.

Der er også lavet flere dokumentarfilm om Danmark, blandt andre Danmarksfilmen fra 1935, Danmark 1960 og turistfilmen Danske billeder fra 1971, skrevet af henholdsvis Poul Henningsen, Tørk Haxthausen og Klaus Rifbjerg.
Litteratur

Den første danske litteratur stammer helt tilbage fra 400 f.Kr.[235] Den ældste runesten, Kallerupstenen, er fra 700-tallet.[236] Senere kom nedskrivninger af sagn og folkeeventyr man kender fra 1100- og 1200-tallet. En del af den første danske litteratur er derfor også de islandske sagaer og Snorre Sturlasson, som tilhørte den fælles nordiske litteratur dengang.[237] Saxo Grammaticus fra 1100-tallet er den første store danske forfatter, selvom han skrev på latin.[235] Lidt dansk litteratur kendes fra middelalderen i øvrigt, men først i løbet af den spirende oplysningstid begyndte den danske litteratur for alvor med Ludvig Holbergs stadig aktuelle komedier. Som forløber for romantikken kan nævnes Johannes Ewald og Jens Baggesen. Det Moderne Gennembrud i perioden 1870-90 knæsatte en mere realistisk stil og gjorde strømningens hovedpersoner som Georg Brandes, Henrik Pontoppidan og Herman Bang kendte langt ud over landets grænser. Den bedst kendte dansker er dog forfatteren H.C. Andersen, der er kendt for sine mange eventyr, for eksempel "Den Lille Havfrue" og "Den grimme ælling".[238]

Tre danskere har modtaget nobelprisen i litteratur; Karl Adolph Gjellerup og Henrik Pontoppidan (begge i 1917)[239] og Johannes V. Jensen (i 1944).[240]
Arkitektur
Frederiksborg Slot der er i nederlandsk renæssancestil

Den danske arkitektur har sin tid helt tilbage hos vikingerne.[241] Den blev mere betydelig i middelalderen, da de første kirker i romansk og gotisk stil blev bygget rundt om i hele landet.[242][243] Frederik 3. og Christian 4. fik hollandske og flamske designere til at bygge storslåede kongeslotte og paladser i nederlandsk renæssancestil.[244][245] I sin sene regeringstid kunne Christian 4. også indføre barokstilen, som var populær i en vis periode. Den neoklassiske arkitektur kom oprindeligt fra Frankrig, men blev langsomt indført af danskere, som i stigende grad udtrykte stilen. En produktiv periode med historicisme endte med at udvikle sig til den nationalromantiske stil. Fra 1930'erne vandt den moderne stilart funktionalisme frem. Moderne værker af danske arkitekter er Sydney Opera House og Storebæltsbroen.[246]

Danmark har fem kultursteder på UNESCO's Verdensarvsliste: Jellingstenene, Kronborg Slot, Roskilde Domkirke, Brødremenigheden i Christiansfeld og parforcejagtlandskabet i Nordsjælland. Desuden optræder landbrugsområdet Kujataa i Grønland på verdensarvslisten.[154]
Sport

Danmark har flere populære sportsgrene. Fodbold er landets mest populære sport, med en rig historie fra den internationale konkurrence. Danmarks strande og vandløb er populære steder for fiskeri, kano, kajak og en bred vifte af andre vand-tema sportsgrene. Andre populære sportsgrene er golf, tennis, cykling og indendørs sportsgrene som badminton, håndbold og forskellige former for gymnastik. I speedway-racing har Danmark vundet flere verdensmesterskaber, herunder VM i Speedway og Speedway World Cup i 2006 og 2008.

I 1992 vandt herrelandsholdet i fodbold EM.

De nationale håndboldhold har vundet en række medaljer i tidens løb. I EM-historien på mændenes side er det blevet til i alt seks medaljer, nemlig to guldmedaljer (2008, 2012), en sølvmedalje (2014) og tre bronzemedaljer (2002, 2004 og 2006). De største triumfer for herrelandsholdet var dog, da man blev verdensmestre i 2019 og 2021.
Referencer

Statistikbanken, tabel FOLK2: Folketal 1. januar efter køn, alder, herkomst, oprindelsesland og statsborgerskab. Danmarks Statistik. Hentet 18. juni 2021.
"Bekendtgørelse af ILO-konvention nr. 169 af 28. juni 1989 vedrørende oprindelige folk og stammefolk i selvstændige stater". Retsinformation.dk. 9. oktober 1997.
"Den dansk-tyske mindretalsordning". UM.dk.
"BEV22|Sydslesvig på kryds og tværs". SAGA. 27. oktober 2018. Hentet 27. oktober 2018.
"Dinamarca - Geografía - Libro Mundial de Hechos". CIA. Hentet 15. februar 2017.
"Country Comparison: Population. CIA's World Factbook. Data fra juli 2017. Besøgt 9. februar 2018". Arkiveret fra originalen 27. september 2011. Hentet 9. februar 2018.
"Population growth (annual %)". Hentet 23. december 2017.
"The World Factbook | CIA's World Factbook om Danmark". CIA. 27. juli 2022. Hentet 28. juli 2022.
Danmarks Statistik, Statistikbanken. Tabel NAN1: Forsyningsbalance, Bruttonationalprodukt (BNP), beskæftigelse mv. efter transaktion og prisenhed. Hentet 29. juli 2022.
Eurostats hjemmeside: Gini coefficient of equivalised disposable income - EU-SILC survey. Seneste opdatering 20. juli 2022. Hentet 21. juli 2022.
"Human Development Index (HDI)". United Nations Development Programme. 2019. Hentet 15. juni 2021.
digitaliseret version
Paulus Orosius (editor Henry Sweet, M.A.): Extracts from Alfred's Orosius, Oxford Clarendon Press, London, september 1885, bind 2, side 16
Christiansen, side 119
Niels Refskou,: In marca vel regno Danorum. En diplomatarisk analyse af forholdet mellem Danmark og Tyskland under Harald Blåtand, Kirkehistoriske Samlinger, 1985, side 19-33
Niels Refskou: Det retlige indhold af de ottonske diplomer til de danske bispedømmer, Scandia 52, 1986, side 173
Hoops ed. "Dänemark" RGB 5 (Walter de Gruyter, 1984)
Daner og Jyder: Dan og Juda-Dan – af Mikkel Stjernholm Kragh
danir in Geir T. Zoëga (1910) , Oxford: Clarendon Press
Indo-European Lexicon, Pokorny Master PIE Etyma Arkiveret 20. april 2016 hos Wayback Machine, side 249, Linguistics Research Center, College of Liberal Arts, The University of Texas at Austin, hentet fra Julius Pokorny: Indogermanisches etymologisches Wörterbuch, Bern: Francke, 1959, 1989.
Nielsen, Niels Åge (1969). "Daner", i Dansk etymologisk ordbog. Gyldendal, København.
Asernes æt Daner, Danir, Vandfolket
vastsverige.com
"Dannemark". Arkiveret fra originalen 16. februar 2021. Hentet 17. juni 2016.
"Dannemarka". Arkiveret fra originalen 8. august 2016. Hentet 17. juni 2016.
"Trine Kellberg Nielsen: Har der været neandertalere i Danmark? Formidlingstekst fra Ph.D.-cup 2017" (PDF). Arkiveret fra originalen (PDF) 14. august 2017. Hentet 22. februar 2018.
Denmark på Encyclopædia Britannica Eleventh Edition, s. 24.
Danskerne vil uddø med lukkede grænser. Interview med DNA-forskeren Eske Willerslev i "Politiken" den 29. oktober 2016.
Danskernes forfædre - mørkhuderne. Artikel i Berlingske af Lars Henrik Aagaard 4. april 2017.
Kjersgaard 1993, s. 24.
Ebbesen 1993, s. 6-7.
Ebbesen 1993, s. 18.
"Kanhave vikingetidskanal over Samsø". Arkiveret fra originalen 19. juli 2011. Hentet 1. marts 2010.
Christensen 1996, s. 11., og Ebbesen 1993, s. 15-6+65+92.
03 december 2021, videnskab.dk: 166 svampearter for første gang opdaget i Danmark Citat: "..Den nye slægt er opkaldt efter ‘Tanmaurk’, vikingernes ord for Danmark. Det er blevet latiniseret til Tanmaurkiella, fordi svampene er så små, forklarer Jan Pedersen. Ordet ‘Tanmaurk’ kan ses på den store af de to Jellingesten...", backup
Poul Bo Christensen: Danmarks historie 1996. LM. s. 12 ISBN 87-7476-252-4.
"Vikingetiden, ca. 800-1050. Danmarkshistorien.dk, Aarhus Universitet. Besøgt 22. februar 2018". Arkiveret fra originalen 3. marts 2018. Hentet 22. februar 2018.
Deurs 1996, s. 60.
Simonsen 2000, s. 14+31.
Lübeck aerenlund.dk. Besøgt 13. januar 2010.
Kjersgaard 1993, s. 92.
Brinckmann & Poulsen 1998, s. 10+12.
Grevens Fejde 1534-36. Websiden danmarkshistorien.dk, Aarhus Universitet. Dateret 6. juli 2012.
Ingvorsen 1981, s. 31.
Ingvorsen 1981, s. 39.
Scocozza 1997, s. 141.
Roskildefreden på roskildefreden.dk. Besøgt 17. februar 2010.
Ingvorsen 1981, s. 44.
Ingvorsen 1981, s. 60+67.
Scocozza 1997, s. 166-7.
Steen Busck: Udenrigshandel før 1848. Fra danmarkshistorien.dk, Aarhus Universitet. Dateret 6. juli 2012.
Statsbankerotten 1813 danmarkskonger.dk. Besøgt 12. januar 2010.
Guldalder Den Store Danske Besøgt 12. januar 2010.
Danmark – historie (1814-1900) Den Store Danske. Besøgt 12. januar 2010.
Brinckmann & Poulsen 1999, s. 130.
Brinckmann & Poulsen 1999, s. 131+133.
Brinckmann & Poulsen 1981, s. 136.
Skovmand 1980, s. 71-76+81.
Staun 2001, s. 4.
Kjersgaard 1993, s. 250.
Epidemien i København 2002. Danmarks Natur- og Lægevidenskabelige Bibliotek. Besøgt 19. januar 2010.
Skovmand 1980, s. 103.
Sundhedsvæsen. Signild Vallgårda på det socialistiske leksikon.org. Besøgt 19. januar 2010.
Fagbevægelsen og fleksibiliteten Lars K. Christensen. Besøgt 12. januar 2010.
Først som sædvane, men fra 1953 grundlovssikret.
Kjersgaard 1993, s. 266.
Danske kvinders adresse til regering og rigsdag den 5. juni 1915 danmarkshistorien.dk. Besøgt 12. januar 2010.
Kjersgaard 1993, s. 271.
Kjersgaard 1993, s. 285-6.
Hartvig Frisch (S) om FN-medlemskab i Rigsdagen 6. september 1945 danmarkshistorien.dk. Besøgt 12. januar 2010.
Tage Kaarsted (2004): Krise og krig. 1925-1950. Bind 13 af Gyldendal og Politikens Danmarkshistorie. S. 253.
Holm-Svendsen 1999, s. 50.
Holm-Svendsen 1993, s. 9.
Hvordan kom Danmark med i EF? eu-oplysningen.dk. 11. august 2005. Besøgt 12. januar 2010.
Clasen & Fibiger 2003, s. 22.: "Denne gang stemte danskerne ja til Maastricht-traktaten"
Folkeafstemning i Irland: Ja til Lissabontraktaten 10. oktober 2009. Besøgt 12. januar 2010.
Rasmussen 2004, s. 15.
Villaume 2005, s. 306.
Udenrigspolitik i 1990'erne danskhistorie.dk. Besøgt 13. januar 2010.
Dansk udenrigspolitik efter Kosovo Arkiveret 19. juli 2011 hos Wayback Machine tidsskrift.dk. Besøgt 13. januar 2010.
Afghanistan og Irak har gavnet Foghs kandidatur. Charlotte Aagaard. 3. april 2009. Besøgt 13. januar 2010.
Torben M. Andersen (2008): Udviklingslinjer i dansk økonomi. S. 1-34 i: T. M. Andersen, H. Linderoth, V. Smith og N. Westergård-Nielsen: Beskrivende dansk økonomi. 3. udgave, Bogforlaget Handelsvidenskab, 2008. S. 28
indvandrere (Indvandring til Danmark) Den Store Danske. Besøgt 13. januar 2010.
Indvandringens danmarkshistorie Arkiveret 19. juli 2011 hos Wayback Machine solidaritet.dk. Ågot Berger. Besøgt 13. januar 2010.
indvandrere (Indvandring til Danmark – Indvandrerpolitik og indvandrerdebat i Danmark) Den Store Danske. Besøgt 13. januar 2010.
DF: Indvandrere skal dele danske værdier Philip Egea Flores og Bjarne Steensbeck. 13. september 2007. Besøgt 13. januar 2010.
SF vil have øget indvandring Anna Lyttiger. 26. januar 2008. Besøgt 13. januar 2010.
Op Herrick casualty and fatality tables - Publications - Inside Government - GOV.UK Arkiveret 30. november 2012 hos Wayback Machine , www.mod.uk, www.mod.uk
Tegninger var meningsløse, men muslimer overreagerer 16. februar 2006. Besøgt 13. februar 2010.
De fleste frygter ikke terror 29. februar 2009. Besøgt 13. februar 2010.
Danmarks økonomiske luksusproblem. Kronik af De Økonomiske Råds formandskab i Berlingske 24. august 2017.
Munksgaard 2000, s. 48-9.
Håndbog i politik dr.dk.
Gammelgaard & Sørensen 1998, s. 36.
Jørgensen 1995, s. 10-22.
Gammelgaard & Sørensen 1998, s. 18. (billedet på siden)
Grundloven nr. 169. 5. juli 1953 Besøgt 20. januar 2010.
Jørgensen 1995, s. 16.
Om folketingsvalg borger.dk. Besøgt 6. oktober 2017.
Gammelgaard & Sørensen 1998, s. 45.
Gammelgaard & Sørensen 1998, s. 25.
"Radikale ved historisk skillevej". Berlingske Tidende. 2007-06-17. Hentet 2007-08-17.
Svendsen, Palle:Brud eller kontinuitet i nyere dansk parlamentarisme Arkiveret 30. september 2020 hos Wayback Machine fra Politica, bind 26 (1994). Besøgt 13. februar 2010
Partiernes århundrede (Webside ikke længere tilgængelig) Besøgt 12. januar 2010.
Munksgaard 2000, s. 71-2.
Højesterets virksomhed Arkiveret 16. juni 2009 hos Wayback Machine. 19. december 2006. Besøgt 11. januar 2010.
EU-domstolen euoplysningen.dk. Besøgt 15. januar 2010.
International Arkiveret 16. marts 2010 hos Wayback Machine Besøgt 12. januar 2010.
Corruption Perceptions Index 2017. Transparency International, offentliggjort 21. februar 2018.
Denmark (2016) Freedom House Arkiveret 9. februar 2018 hos Wayback Machine Danmark rangeres som nr. 1 i begge kategorier på en skala fra et til syv, hvor et er "mest fri" og syv "mindst fri". Besøgt 8. februar 2018.
Munksgaard 2000, s. 78-81+83
"Hvad mener danskerne om EU? Tænketanken Europas hjemmeside, dateret 26. september 2019, besøgt 19. juni 2021". Arkiveret fra originalen 24. juni 2021. Hentet 19. juni 2021.
Se også om angrebet på Kurt Westergaard
Uffe Ellemann-Jensen: Kold krig i Arktis ? Arkiveret 14. juli 2010 hos Wayback Machine på berlingsketidende.dk. 1. april 2009. Besøgt 7. februar 2010.
Abildgaard et. al 2001, s. 50
2016: Danmarks officielle bistand til udviklingslandene fordelt på hovedkategorier. DANIDAs hjemmeside, besøgt 8. februar 2018.
Abilgaard et. al 2001, s. 51
Finansloven for 2001 – § 12 Forsvarsministeriet
Emil Rottbøll (3. februar 2009), Danske soldater er billigst i drift, Information, hentet 5. marts 2018
Forsvarets dag og værnepligt, Forsvarsministeriet, arkiveret fra originalen 3. marts 2018, hentet 5. marts 2018
Værnepligt, borger.dk, hentet 5. marts 2018
Forsvar Besøgt 12. januar 2010.
Abildgaard et. al 2001, s. 52
Background Notes: Denmark Det amerikanske udenrigsministerium. Maj 2008.
Rigsfællesskabet Udenrigsministeriets hjemmeside. 8. juli 2008. Besøgt 12. januar 2010.
Strukturreformen Den Store Danske. Besøgt 12. januar 2010.
Fra helhed til sundhed conmoto.dk. Besøgt 12. januar 2010.
Michael Kjær, Jonas (15. november 2006). "Christiansø betaler ikke sundhedsbidrag". dr.dk. Hentet 12. august 2007.
Antal grundskoler. Undervisningsministeriet. Hentet 14/1-2020
Antallet af folkeskoler er faldet med 23 procent. 24. februar 2017. Hentet 10. marts 2017.
"Danmarks Riges Grundlov". retsinformation.dk. 1953-06-05. Hentet 2014-02-25.
Undervisningspligt Arkiveret 6. december 2013 hos Wayback Machine Besøgt 25. maj 2013.
Antal skoler. Danske gymnasier. Hentet 14/1-2002
Gymnasiale uddannelser. Danmarks Statistik. Hentet 14/1-2020
Universitetshistorie. Københavns Universitet. Hentet 14/1-2020
Fordeling af studerende, fra universitets hjemmeside.
Tal om danske universiteter 2018. Danske Universiteter. Hentet 14/1-2020
"Rank Order" – Area Arkiveret 9. februar 2014 hos Wayback Machine CIA. 9. oktober 2008. Besøgt 20. oktober 2008.
Danmarks geografi hos Lexopen. Besøgt Besøgt 1. februar 2010.
Danmarks øer
Politikens oplysning Hvilke øer er de 10 største i Danmark efter areal og befolkning? på politiken.dk. 8. februar 2008. Besøgt 7. februar 2010.
Oversigt over verdens kystlinjer, kort i størrelsesforhold 1:100.000.
Sjælland:Bløde bakker og stor slotte (Webside ikke længere tilgængelig) tgt.dk. Besøgt 20. oktober 2008.
Nyt højeste punkt i Danmark Arkiveret 10. oktober 2006 hos Wayback Machine, Kort- og Matrikelstyrelsen.
Se Google-kort med de højeste punkter markeret
Abildgaard et.al 2001, s. 148-52
Klimanormaler DK, DMI, arkiveret fra originalen 4. august 2013, hentet 5. marts 2018
"Grafik beviser det: Jylland ER mørkest - samt koldest og vådest". Ingeniøren. 28. oktober 2016. Hentet 28. oktober 2016.
Meteorologiske ekstremer i Danmark Sidst opdateret 29. oktober 2013. Besøgt 25. februar 2014
Danmarks arter - arternes Danmark (oversigt). Gejrfuglen, Østjysk Biologisk Forening, besøgt 21. februar 2019.
Fakta om Danmarks skove. Fra Skovforeningens hjemmeside. Hentet 5. juli 2014.
Se Skov- og naturstyrelsens rødliste for planter og dyr
Udviklingen af landbrugslandet gennem seks årtier fra 1954 til 2025, Miljø- og Fødevareudvalget 2016-17 MOF Alm.del Bilag 230, Folketinget.dk 2017
World Heritage List. UNESCO's hjemmeside, besøgt 8. februar 2018.
Danmarks Statistik, Statistikbanken. Tabel NAN2: Real disponibel bruttonationalindkomst mv. efter transaktion og prisenhed. Hentet 29. juli 2022.
Statistikbanken, tabel RAS300: Beskæftigede (ultimo november) efter branche (DB07), socioøkonomisk status, alder og køn. Hentet 29. juli 2022.
Fiskeristatistisk Årbog 2016. Udgivet af Landbrugs- og Fiskeristyrelsen december 2017. Landbrugsstyrelsens hjemmeside, besøgt 8. februar 2018.
Dansk skibsfart rykker plads ned. Nyhed på Danske Rederiers hjemmeside 1. juli 2021.
Pengepolitik i Danmark. 3. udgave, 2009. Danmarks Nationalbank.
"EU's budget: Hvor meget betaler og modtager Danmark? EU-Oplysningens hjemmeside. Dateret 28. maj 2021". Hentet 15. juni 2021.
Statistikbanken, tabel SKTRYK: Skattetryk efter tid og nationalregnskabsgrupper. Hentet 29. juli 2022.
"Skatteministeriets hjemmeside: Marginalskatten for samtlige skattepligtige i 2016. Dateret 1. marts 2016". Arkiveret fra originalen 10. februar 2018. Hentet 9. februar 2018.
Statistikbanken, tabel BB3: Betalingsbalance, årlig efter land, indtægt/udgift, poster og tid. Hentet 29. juli 2022.
Danmarks udlandsformue. Nationalbankens hjemmeside, besøgt 29. juli 2022.
"Det Økonomiske Råd: Ledighed og løndannelse. Kapitel IIi i Dansk Økonomi, efterår 2002" (PDF). Arkiveret fra originalen (PDF) 6. december 2013. Hentet 20. november 2013.
Statistikbanken, tabel AULP01: Fuldtidsledige i pct. af arbejdsstyrken efter område, alder og køn. Danmarks Statistik. Data hentet 29. juli 2022.
Statistikbanken, OFF13: Finansielle konti efter sektor, konto, konsolideret/ukonsolideret, aktiv/passiv og finansielt instrument. Hentet 20. november 2013
Nyt fra Danmarks Statistik nr. 5022, 20. december 2017. Offentligt kvartalsregnskab 3. kvt. 2017: Kursstigninger mindsker offentlig nettogæld.
Fald i den offentlige finansielle nettoformue. Nyt fra Danmarks Statistik 29. marts 2022 - nr. 106.
Schou, Poul: artiklen Danmarks økonomi i Den Store Danske på lex.dk. Hentet 29. juli 2022.
Statistikbanken, tabel IFOR41: Ulighedsmål målt på ækvivaleret disponibel indkomst efter ulighedsmål og kommune. Hentet 29. juli 2022.
Vækstvilkår i Danmark Arkiveret 17. september 2007 hos Wayback Machine på oen.dk. Besøgt 7. februar 2010.
Nationmaster.com, besøgt 21. februar 2019.
Transportminiteriet, april – Redegørelse om "Fremtidens godstransport" Arkiveret 15. maj 2011 hos Wayback Machine, s 1-2
"Banedanmark: Jernbanen i tal". Arkiveret fra originalen 17. maj 2019. Hentet 2. juli 2019.
Kastrup styrkes som Nordens største lufthavn (Webside ikke længere tilgængelig) Børsen.dk 7. februar 2008. Besøgt 18. oktober 2008.
FærgeAnalyse 2019, udgivet af Danske Rederier 11. april 2019.
Country Profile: Denmark BBC News. Sidst opdateret 8. juli 2008. Besøgt 18. oktober 2008.
"Denmark" – The World Factbook Arkiveret 18. september 2015 hos Wayback Machine 23. oktober 2008.
"Energistatistik 2019, s. 52. Energistyrelsen, december 2020" (PDF). Hentet 18. juni 2021.
"Energistatistik 2013, s. 4. Energistyrelsen, december 2014" (PDF). Arkiveret fra originalen (PDF) 21. juli 2015. Hentet 17. juli 2015.
Crude Oil - Comparison Arkiveret 7. marts 2017 hos Wayback Machine. CIA World Factbook. Hentet 17. juli 2015.
BEF5F: Personer født på Færøerne og bosat i Danmark 1. januar efter køn, alder og forældrenes fødested, Hentet 14. juni 2021.
BEF5G: Personer født i Grønland og bosat i Danmark 1. januar efter køn, alder og forældrenes fødested, Hentet 18. juni 2021.
Færøske unge flygter til Danmark. 30. august 2006.
"Grønlændere bosiddende i Danmark" (PDF). 6. juni 2007.
Statistikbanken BEF1A07 Besøgt 2. februar 2010.
Nyt fra Danmarks Statistik – tabel 2
1 Geografi og befolkning Arkiveret 6. februar 2010 hos Wayback Machine. 1. februar 2010.
P.C. Mathiessen (2012): Befolkning og samfund. Handelshøjskolens forlag.
H.C. Johansen (2005): Danmark i tal. Bind 17 af Gyldendal og Politikens Danmarkshistorie.
Abildgaard et.al 2002, s. 91.
Befolkningsudvikling på vimu.info.. Besøgt 2. februar 2010.
Preben Etwil Den danske stamme (Webside ikke længere tilgængelig). 15. april 2008. Besøgt 2. februar 2010.
Statistikbanken, tabel FRDK121: FRDK121: Befolkningsfremskrivning 2021 for hele landet efter herkomst, køn og alder. Danmarks Statistik. Hentet 18. juni 2021.
Languages across Europe – Denmark Besøgt 17. oktober 2008.
Cramer & Kirkegaard 1993, s. 29-37.
Sprog og dialekter syd for grænsen. Region Sønderjylland-Schleswigs hjemmeside. Besøgt 8. februar 2018.
Flertal af danskerne: Religion er ikke meget vigtig i mit liv. Artikel på dr.dk 7. november 2016.
Danskerne dropper religion - antallet af ikke-troende i stærk vækst. Nyhed på 31. oktober 2017.
Statistikbanken, tabel KM6: Folketal 1. januar efter kommune, køn, alder og folkekirkemedlemsskab. Danmarks Statistik. Hentet 18. juni 2021. (Webside ikke længere tilgængelig)
Nyt fra Danmarks Statistik nr. 226, 6. juni 2002: Fortsat fald i folkekirkens medlemstal.
De unge forlader folkekirken i stor stil. DR. Hentet 30/3-2022
Religion i Danmark 2020. Center for Samtidsreligion, Aarhus Universitet. Udgivet 2021.
Hvor mange af Danmarks kristne er ikke medlemmer af folkekirken? Artikel på religion.dk 17. januar 2019.
Hvor mange muslimer er der i Danmark? Artikel på Mandag Morgens hjemmeside 24. april 2020.
Kühle, L. og M. Larsen (2017): Moskeer i Danmark II: En ny kortlægning af danske moskéer og muslimske bedesteder. Center for Samtidsreligion, Aarhus Universitet.
Dansk jødisk historie. Det jødiske samfund i Danmark, besøgt 21. februar 2019.
Life Satisfaction. OECD Better Life Index. Besøgt 8. februar 2018.
Jon Faber:Den særlige danske nationale identitet. Information 22. marts 2013.
Søren Christian Sørensen:Hvad er dansk kultur?. Dagbladet Information 7. december 1999.
Munk-Petersen, Trine (12. december 2016). "Her er Bertel Haarders Danmarkskanon". b.dk. Hentet 23. februar 2018.
Undersøgelser i Tænk og Råd og Resultater – se Petersen 1997 s. 119 - Petersen, Halvor (1997), Et stykke med leverpostej - Danmarks nationalpålæg, Roskilde Museums Forlag, ISBN 87-88563-34-0
Meyer & Boyhus 2002
Holm 1997, s. 9.
Tal for kødforbruget per dansker fra Food and Agricultural Organisation of the United Nations (FAO) hentet fra Earthtrends.org Arkiveret 27. august 2009 hos Wayback Machine angiver 145,9 kg for 2002, mens indenlandske tal fra Statistikbanen angiver noget lavere 109,8 kg for 2002 og 98,8 kg for 2005.
Tal fra Danmarks Fødevareforskning: Danskerne holder fast ved familiemåltidet. Arkiveret 3. august 2012 hos Archive.is
Flæsk er hele Danmarks nationalret - Politiken.dk
Mads Kolby (15. maj 2010). "De eneste Shubi der dur". Berlingske. Hentet 21. maj 2019.
Stefan Hansen (4. april 2010). "2010 bliver Shu-bi-duas år". Gaffa. Arkiveret fra originalen 15. april 2010. Hentet 6. januar 2012.
Abildgaard et.al 2001, s. 271.
"56th Annual GRAMMY Awards Nominees".
Volbeat giver én koncert i Danmark i 2015 – et smukt sted Arkiveret 31. december 2014 hos Wayback Machine. GAFFA. Hentet 3/12-2014
Video på YouTube
Brown, August (6. december 2016). "Lukas Graham grows up and finds Grammy acclaim with "7 Years"". Los Angeles Times. Hentet 19. december 2016.
Wilson, Samantha (12. december 2016). "Lukas Graham Kills It at 2016 BBC Music Awards With 7 Years". Hollywood Life. Arkiveret fra originalen 20. december 2016. Hentet 19. december 2016.
Blake, Liza (12. december 2016). "BBC Music Awards Adele, Coldplay, The 1975 Win Top Honors". Billboard. Hentet 19. december 2016.
Nikoline Vestergaard (13. november 2010). "Succes smadrede vores ægteskaber". Søndagsavisen. Hentet 6. januar 2012.
Engang var Danmark verdens Hollywood - snart kan du se alle filmene gratis. TV 2 Lorry. Hentet 14/1-2020
Dansk filmhistorie 1896-2009. Det Danske Filminstitut. Hentet 14/1-2020
Country profile: Denmark på news.bbc.co.uk. Besøgt 3. februar 2010.
Abildgaard et.al 2001, s. 282.
Weltfilmproduktionsbericht (Auszug) Arkiveret 27. september 2007 hos Wayback Machine, Screen Digest, Juni 2006, s. 205–207 (besøgt 15. juni 2007) (tysk)
"Nøgletal. Det danske filminstitut. Besøgt 23. februar 2018". Arkiveret fra originalen 28. december 2017. Hentet 23. februar 2018.
Abildgaard et.al 2001, s. 235.
Kallerupstenen, Ansgarkirken. Kulturarv.dk. Besøgt 23. februar 2018.
Else Roesdahl: Vikingerners verden, s. 16-18. Gyldendal. 4. udgave. 1993. ISBN 87-00-15666-3.
Lars Bo Jensen: H.C. Andersen – den største forfatter nogensinde! Februar 2004. Besøgt 25. januar 2010.
"Nobel Prize in Literature 1917". Nobel Foundation. Arkiveret fra originalen 2008-10-21. Hentet 2008-10-17.
"Nobel Prize in Literature 1944". Nobel Foundation. Arkiveret fra originalen 2008-10-21. Hentet 2008-10-17.
Viking Houses from Viking Denmark. Hentet 14. november 2009.
Introduction to the Restoration of Danish Wall Paintings. From the National Museum of Denmark Arkiveret 24. november 2009 hos Wayback Machine. Retrieved 11 November 2009.
Churches and cathedrals. From VisitDenmark Arkiveret 17. juli 2011 hos Wayback Machine. Retrieved 5 December 2009.
Kronborg. UNESCO World Heritage Site. Retrieved 11 November 2009.
The History of Rosenborg Castle. Retrieved 7 December 2009.

    Kathy Marks (27. juni 2007). "World Heritage honour for 'daring' Sydney Opera House". The Independent. Independent News & Media. Arkiveret fra originalen 2010-01-08. Hentet 14. september 2009.

Bibliografi

    Abildgaard, Hanne; et al. (2001), Bogen om Danmark, Nordisk Bog Center A/S, ISBN 87-7789-096-5 {{citation}}: Eksplicit brug af et al. i: |last= (hjælp)
    Brinckmann, Henning; Poulsen, Jens Aage (1999), Da Danmark blev mindre og verden større, Gyldendal, ISBN 87-00-32578-3
    Clasen, Gry; Fibiger, Helle (2003), Demokratiske øjebliksbilleder, CDR-forlag, ISBN 87-7841-339-7
    Cramer, Jens; Kirkegaard, Peter (1993), Dansk sproglære for nordmænd, Gyldendal, ISBN 82-417-0675-8
    Deurs, Piet van (1996), Spillet om magten - myte og virkelighed ■ 1, København: DR Multimedie, ISBN 87-7047-545-8
    Ebbesen, Klaus (1993), Danske regenter og deres tid, Munksgaard, ISBN 87-16-10401-3
    Gammelgaard, Frederik; Sørensen, Niels (1998), Danmark - en demokratisk stat, Alinea, ISBN 87-23-00280-8
    Holm, Lotte (1996), "Den danske madkultur", i Overgaard, Tina; Hansen, Martin Winther (red.), Den danske madkulturSerier , Kulturministeriet, ISBN 87-87361-47-7, arkiveret fra originalen 26. maj 2009, hentet 15. februar 2010
    Holm-Svendsen, Niels (1999), Rock'n roll og nylon, Gyldendal, ISBN 87-00-33780-3
    Ingvorsen, Leif (1981), Danmarks i syv århundrede 1100-1800, Gad, ISBN 87-12-52460-3
    Jensen, Ole Helmer (1990), Modstand og befrielse, Munksgaard, ISBN 87-16-10540-0
    Jørgensen, Gitte (1995), Sådan styres Danmark, Flachs, ISBN 87-7826-031-0
    Kjersgaard, Erik (1993), Danmarks historie, Aschehoug, ISBN 87-11-12195-5
    Meyer, Claus; Boyhus, Else-Marie (2002), Dansk mad og madkultur, arkiveret fra originalen 2008-09-28, hentet 2018-02-23
    Munksgaard, Knud (2000), Demokratiet i arbejde, Nyt Nordisk Forlag Arnold Busck, ISBN 87-17-06963-7
    Scocozza, Benito (1997), Politikens bog om danske monarkier, Politikens forlag, ISBN 87-567-5772-7
    Scocozza, Benito; Jensen, Grethe (1999), Danmarkshistoriens Hvem, Hvad og Hvornår, København: Politikens Forlag, ISBN 87-567-6094-9
    Simonsen, Kjartan (2000), Danske regenter og deres tid, Alinea, ISBN 87-23-00641-2
    Skovmand, Sven (1980), Historie 3, Munksgaard, ISBN 87-16-08135-8
    redaktionen för vastsverige.com; Öckerö turistinformation (red.), "Ulön-Dannemark Naturreservat", Göteborgs skärgård, vastsverige.com: Turistrådet Västsverige

Eksterne henvisninger
Wikipedia-logo.png	Søsterprojekter med yderligere information:

    Commons-logo.svg Billeder og medier fra Wikimedia Commons
    Wikiquote-logo.svg Citater fra Wikiquote
    Wiktionary-logo.svg Opslag i Wikiordbogen
    Wikivoyage-Logo-v3-icon.svg Rejseguide fra Wikivoyage (nyt projekt)

Portal 	Portal:Danmark
På dansk

    Statsministeriets hjemmeside
    Folketingets officielle hjemmeside
    Danmarks Statistik
    DMI, vejr klima og hav Arkiveret 23. oktober 2007 hos Wayback Machine
    Turistinformation om Danmark Arkiveret 14. december 2007 hos Wayback Machine

På engelsk

    The World Factbook om Danmark
    Danmark på det nu frie Encyclopaedia Britannica Eleventh Edition (kan findes på s. 23-43)

[vis]

    vdr

Danmarks regioner
[vis]

    vdr

Kongeriget Danmark
[vis]

    vdr

Nordisk Råd
[vis]

    vdr

Den Europæiske Union
[vis]

    vdr

Organisation for Economic Co-operation and Development (OECD)
[vis]

    vdr

Lande i Europa
[vis]
s·d·r
Danmarks politik
Denne artikel er en del af: politik og regering i Danmark.

Autoritetsdata	

    WorldCat VIAF: 135958350 LCCN: n79021597 GND: 4010877-6 SUDOC: 026374196 BNF: cb11863400r (data) HDS: 003351 NDL: 00561386 NKC: ge129115 DSD: Danmark

Koordinater: 56°N 10°Ø (kort)
Kategorier:

    DanmarkKongeriget DanmarkMedlemsstater af Europarådet

    Denne side blev senest ændret den 7. januar 2023 kl. 21:09.
    Tekst er tilgængelig under Creative Commons Navngivelse/Del på samme vilkår 3.0; yderligere betingelser kan være gældende. Se brugsbetingelserne for flere oplysninger.

    Privatlivspolitik
    Om Wikipedia
    Forbehold
    Mobilvisning
    Udviklere
    Statistik
    Cookie-erklæring

    Wikimedia Foundation
    Powered by MediaWiki


